<!DOCTYPE html>
<html lang="cs">
  <head>
    <meta charset="utf-8">
    <link rel="icon" href="./favicon.png">
    <meta name="viewport" content="width=device-width, initial-scale=1.0, shrink-to-fit=no">
    <meta name="apple-mobile-web-app-title" content="">
    <meta name="apple-mobile-web-app-capable" content="yes">
    <title>Utrpení mladého Werthera</title>
    <link rel="stylesheet" href="./style/style.min.css" media="screen" integrity="sha256-hy7VOJQDJ1txYooRvl4ln9Qbor4AYeoD7+SI15/4NjI=">
    <style>
      :root {
        --accent-color: hsl(37, 71%, 37%);
      }
    </style>
    <link rel="index" href="./index.html">
    <link rel="license" href="./license.html">
    <link rel="publication" href="./manifest.json" id="manifest">
    <link rel="colophon" href="colophon.html">
    <link rel="prev" href="./utrpeni_mladeho_werthera_006.html">
    <link rel="next" href="./utrpeni_mladeho_werthera_008.html">
    <meta name="nb-order" content="3">
    <link rel="self" href="utrpeni_mladeho_werthera_007.html">
    <meta name="nb-identifier" content="goethe-utrpeni-mladeho-werthera-1af2bce">
    <meta name="nb-role" content="chapter">
  </head>
  <body data-nb-words="15358" data-nb-chars="88299" class="nb-role-chapter nb-custom-style">
    <nav role="doc-toc">
      <ul class="plain section">
        <li><a href="utrpeni_mladeho_werthera_005.html">Vše, čeho jsem se...</a></li>
        <li><a href="utrpeni_mladeho_werthera_006.html">PRVNÍ DÍL</a></li>
        <li><a href="utrpeni_mladeho_werthera_008.html">DRUHÝ DÍL</a></li>
        <li><a href="utrpeni_mladeho_werthera_010.html">Poznámky pod čarou</a></li>
      </ul>
    </nav>
    <div id="ui-content">
    </div>
    <div class="content">
      <main>
        <nav class="begin-nav">
          <ul>
            <li><a href="./index.html#" rel="index">Titulní strana</a></li>
            <li><a href="./utrpeni_mladeho_werthera_006.html#chapter-end" rel="prev">← Předchozí kapitola</a></li>
          </ul>
        </nav><a id="chapter-start"></a>
        <h1 class="chunk" data-nb-ref-number="1" data-nb-words="0" data-nb-chars="0"></h1>
        <h2 id="4-května-1771" class="chunk" data-nb-ref-number="2" data-nb-words="3" data-nb-chars="14"><span class="idea" data-nb-ref-number="1" id="idea1" data-nb-words="3" data-nb-chars="14">4. května 1771</span></h2>
        <p class="chunk" data-nb-ref-number="3" data-nb-words="183" data-nb-chars="1122"><span class="idea" data-nb-ref-number="2" id="idea2" data-nb-words="183" data-nb-chars="1122">Jak jsem rád, že&nbsp;jsem vám ujel! Příteli rozmilý, jak podivné je&nbsp;srdce člověka! Tebe jsem opustil, jehož tolik miluji, s&nbsp;nímž jsem býval nerozlučně spjat, a&nbsp;jsem tomu rád! Vím, že&nbsp;mi&nbsp;odpustíš. Což nebyly mé&nbsp;ostatní zápletky jakoby vymyšleny osudem, aby přestrašily srdce jako mé? Chudinka Leonora! A&nbsp;přece jsem byl nevinen! Což já&nbsp;za&nbsp;to&nbsp;mohl, že&nbsp;v&nbsp;tom ubohém srdci vzklíčila náklonnost, zatímco mne zajímala svéhlavá krása její sestry? A&nbsp;přece – jsem zcela nevinen? Neživil jsem snad její pocity? Nebavil jsem se&nbsp;sám jejími projevy skrznaskrz nelíčené přirozenosti, které nás tak často rozesmávaly, jakkoli málo vlastně byly směšné? Nebyl jsem to&nbsp;já, kdo –? Ó, co&nbsp;je&nbsp;člověk, že&nbsp;sám na&nbsp;sebe žaluje! – Polepším se, milý příteli, slibuji, polepším se! Nebudu už&nbsp;jako dosud přežvykovat tu&nbsp;trošku trápení, kterou nám osud strojí. Chci užívat přítomné chvíle a&nbsp;minulost mi&nbsp;budiž minulostí. Zajisté, máš pravdu, příteli: bylo by&nbsp;méně bolesti mezi lidmi, kdyby nevynakládali tolik obrazotvornosti – sám pánbůh ví, proč jsou tak ustrojeni – na&nbsp;to, aby si&nbsp;zpřítomňovali minulé utrpení, místo aby klidně snášeli lhostejnou přítomnost.</span></p>
        <p class="chunk" data-nb-ref-number="4" data-nb-words="124" data-nb-chars="709"><span class="idea" data-nb-ref-number="3" id="idea3" data-nb-words="124" data-nb-chars="709">Budeš tak laskav a&nbsp;vyřídíš mamince, že&nbsp;se&nbsp;pilně starám o&nbsp;její záležitosti a&nbsp;že&nbsp;jí&nbsp;brzy podám zprávu, jak jsem pořídil. Mluvil jsem s&nbsp;tetou a&nbsp;neshledal ji&nbsp;ani zdaleka takovou dračicí, jakou z&nbsp;ní&nbsp;u&nbsp;nás doma dělají. Je&nbsp;to&nbsp;veselá, živá žena zlatého srdce. Vyložil jsem jí&nbsp;maminčiny stížnosti na&nbsp;zadržení dědického podílu. Řekla mi&nbsp;důvody, příčiny a&nbsp;podmínky, za&nbsp;jakých by&nbsp;byla ochotna vydat vše a&nbsp;ještě mnohem více, než na&nbsp;ní&nbsp;žádáme. – Zkrátka, nebudu se&nbsp;teď o&nbsp;tom rozepisovat, ale řekni mamince, že&nbsp;všechno půjde hladce. A&nbsp;já, milý příteli, jsem při té&nbsp;celé věci zase jednou zjistil, že&nbsp;nedorozumění a&nbsp;pohodlnost ve&nbsp;světě natropí mnohem více svárů než úklady a&nbsp;špatný úmysl, které jsou aspoň neskonale vzácnější.</span></p>
        <p class="chunk" data-nb-ref-number="5" data-nb-words="54" data-nb-chars="315"><span class="idea" data-nb-ref-number="4" id="idea4" data-nb-words="54" data-nb-chars="315">Ostatně je&nbsp;mi&nbsp;tu&nbsp;moc a&nbsp;moc dobře. Samota v&nbsp;této rajské krajině je&nbsp;mému srdci skvostným balzámem a&nbsp;mladistvé jaro sytým bohatstvím své krásy zahřívá mé&nbsp;často zimomřivé srdce. Každý strom, každé křovisko je&nbsp;jako kytička a&nbsp;člověk by&nbsp;se&nbsp;nejraději proměnil v&nbsp;chrousta a&nbsp;nalézal v&nbsp;moři sladkých vůní všechnu svou potravu.</span></p>
        <p class="chunk" data-nb-ref-number="6" data-nb-words="113" data-nb-chars="658"><span class="idea" data-nb-ref-number="5" id="idea5" data-nb-words="113" data-nb-chars="658">Městečko samo je&nbsp;protivné, ale příroda kolem dokola nevýslovně krásná. To&nbsp;přimělo nebožtíka hraběte z&nbsp;M… aby založil zahradu na&nbsp;jednom z&nbsp;pahorků, které se&nbsp;tu&nbsp;rozmanitě a&nbsp;půvabně, jak to&nbsp;dovede jen příroda, navzájem přetínají a&nbsp;vytvářejí rozkošná údolí. Zahrada je&nbsp;prostá a&nbsp;člověk cítí, sotva do&nbsp;ní&nbsp;vstoupí, že&nbsp;to&nbsp;nebyl vědecky školený odborník, kdo ji&nbsp;založil, nýbrž cituplné srdce tu&nbsp;chtělo užívat sebe sama. Nejednu slzu jsem už&nbsp;uronil zesnulému v&nbsp;zpustlé besídce, která byla jeho zamilovaným místečkem, a&nbsp;teď je&nbsp;také mým. Brzy už&nbsp;budu pánem zahrady, zahradník mi&nbsp;přeje, získal jsem si&nbsp;ho&nbsp;za&nbsp;těch několik dní a&nbsp;myslím si, že&nbsp;ani on&nbsp;z&nbsp;toho nebude mít škodu.</span></p>
        <h2 id="10-května" class="chunk" data-nb-ref-number="7" data-nb-words="2" data-nb-chars="10"><span class="idea" data-nb-ref-number="6" id="idea6" data-nb-words="2" data-nb-chars="10">10. května</span></h2>
        <p class="chunk" data-nb-ref-number="8" data-nb-words="245" data-nb-chars="1435"><span class="idea" data-nb-ref-number="7" id="idea7" data-nb-words="245" data-nb-chars="1435">Celou mou duši zaplavilo zázračné veselí, podobné sladkým jitrům jara, kterých plným douškem užívám. Jsem tak zcela sám a&nbsp;těším se&nbsp;z&nbsp;toho, že&nbsp;žiji, zde, v&nbsp;této krajině, která je&nbsp;stvořena pro duše, jako je&nbsp;má. Jsem tak šťasten, drahý příteli, tak pohroužen do&nbsp;pocitu klidného bytí, že&nbsp;to&nbsp;je&nbsp;až&nbsp;na&nbsp;škodu mému umění. Nedovedl bych teď kreslit, ani čáru bych nesvedl, a&nbsp;přece jsem nikdy nebyl větším malířem než právě v&nbsp;těchto okamžicích, když celé údolí se&nbsp;vypařuje a&nbsp;výsostné slunce spočívá na&nbsp;neprostupných temnotách mého lesa a&nbsp;jenom jednotlivé paprsky se&nbsp;vkrádají do&nbsp;nejvnitřnější svatyně a&nbsp;když tu&nbsp;pak ležím ve&nbsp;vysoké trávě poblíže vodopádu a&nbsp;mně, přiblíženému k&nbsp;zemi, rozmanitá stébélka se&nbsp;stávají zázrakem – když cítím blíže svému srdci všechno to&nbsp;hemžení malého světa mezi travinami, těch nesčíslných zjevů, nevyzpytatelných červíčků a&nbsp;mušek, a&nbsp;cítím přítomnost Všemohoucího, jenž nás všecky stvořil k&nbsp;obrazu svému, dech Všemilujícího, jenž nám dává bez konce vznášet se&nbsp;ve&nbsp;věčné slasti – – Příteli, a&nbsp;když se&nbsp;pak kolem mých očí smráká a&nbsp;všechen svět kolem dokola a&nbsp;nebe nade mnou cele spočívají v&nbsp;mé&nbsp;duši jak podoba milenčina těla – pak často zatoužím a&nbsp;myslím si: ach, kdybys tomu všemu zas dovedl dát výraz, kdybys tak dovedl vdechnout papíru to, co&nbsp;tak sytě, tak žhoucně v&nbsp;tobě žije, aby se&nbsp;stalo zrcadlem tvé duše, tak jako tvá duše je&nbsp;zrcadlem nekonečného božství. Příteli – ale drtí mě&nbsp;to, hynu přetěžkou krásou toho zření.</span></p>
        <h2 id="12-května" class="chunk" data-nb-ref-number="9" data-nb-words="2" data-nb-chars="10"><span class="idea" data-nb-ref-number="8" id="idea8" data-nb-words="2" data-nb-chars="10">12. května</span></h2>
        <p class="chunk" data-nb-ref-number="10" data-nb-words="177" data-nb-chars="1072"><span class="idea" data-nb-ref-number="9" id="idea9" data-nb-words="177" data-nb-chars="1072">Nevím, zda jsou to&nbsp;duchové, vznášející se&nbsp;nad touto krajinou, kdo klamou mé&nbsp;smysly, anebo dlí-li v&nbsp;mém srdci živoucí božská fantazie, že&nbsp;se&nbsp;mi&nbsp;všechno kolem dokola zjevuje jako učiněný ráj. Tu&nbsp;je&nbsp;hned za&nbsp;městečkem studně, k&nbsp;níž jsem připoután jako Meluzína a&nbsp;její sestry. Sejdeš s&nbsp;malého pahorku a&nbsp;zastavíš se&nbsp;před klenutím, odkud asi dvacet schodů vede dolů do&nbsp;hloubky, kde se&nbsp;z&nbsp;mramorové skály prýští nejčistší voda. Nízká zídka, jež nahoře tvoří ohradu, vysoké stromy, které zacloňují všechno prostranství kolem dokola, chládek místečka, to&nbsp;všechno je&nbsp;tak přitažlivé, tak trochu přízračné… Nemine den, abych tu&nbsp;neproseděl aspoň hodinku. Tu&nbsp;pak přicházejí děvčata z&nbsp;města pro vodu; je&nbsp;to&nbsp;prostší, a&nbsp;přece nejnutnější práce, kterou kdysi zastávaly samy dcery králů. Když tu&nbsp;tak sedím, ožívá kolem mne celý ten patriarchální svět, vidím praotce, jak se&nbsp;u&nbsp;studně seznamují a&nbsp;jak se&nbsp;namlouvají; a&nbsp;jak se&nbsp;nad studněmi a&nbsp;prameny vznášejí dobrodějní duchové. Ó, kdo by&nbsp;to&nbsp;nedovedl procítit se&nbsp;mnou, ten se&nbsp;nikdy po&nbsp;cestě parným letním dnem nesvlažil douškem z&nbsp;chladné studánky!</span></p>
        <h2 id="13-května" class="chunk" data-nb-ref-number="11" data-nb-words="2" data-nb-chars="10"><span class="idea" data-nb-ref-number="10" id="idea10" data-nb-words="2" data-nb-chars="10">13. května</span></h2>
        <p class="chunk" data-nb-ref-number="12" data-nb-words="118" data-nb-chars="658"><span class="idea" data-nb-ref-number="11" id="idea11" data-nb-words="118" data-nb-chars="658">Tážeš se, zda mi&nbsp;poslat mé&nbsp;knihy. Proboha tě&nbsp;prosím, příteli, nech mě&nbsp;s&nbsp;nimi na&nbsp;pokoji! Nechci už, aby mě&nbsp;cokoli vedlo, povzbuzovalo a&nbsp;rozdmychovalo, vždyť mé&nbsp;srdce je&nbsp;i&nbsp;bez měchu v&nbsp;plamenech; je&nbsp;mi&nbsp;třeba ukolébavky, a&nbsp;tu&nbsp;jsem nalezl dosyta v&nbsp;svém Homérovi. Jak často uhýčkávám svou kypící krev, neboť jakživ jsi neviděl nic tak vrtkavého, nic tak nestálého jako mé&nbsp;srdce. Příteli, nač to&nbsp;vykládat tobě, jenžs tak často s&nbsp;lítostí viděl, jak přecházím z&nbsp;žalu do&nbsp;nezřízenosti, ze&nbsp;sladké melancholie do&nbsp;zhoubných vášní. A&nbsp;vůbec, zacházím se&nbsp;svým srdéčkem jako s&nbsp;chorým děckem: má&nbsp;ve&nbsp;všem svou vůli. Ale ne&nbsp;abys to&nbsp;vyzvonil, jsou takoví, že&nbsp;by&nbsp;mi&nbsp;to&nbsp;měli ve&nbsp;zlé.</span></p>
        <h2 id="15-května" class="chunk" data-nb-ref-number="13" data-nb-words="2" data-nb-chars="10"><span class="idea" data-nb-ref-number="12" id="idea12" data-nb-words="2" data-nb-chars="10">15. května</span></h2>
        <p class="chunk" data-nb-ref-number="14" data-nb-words="111" data-nb-chars="636"><span class="idea" data-nb-ref-number="13" id="idea13" data-nb-words="111" data-nb-chars="636">Prostí lidé mě&nbsp;tu&nbsp;už&nbsp;znají a&nbsp;mají mě&nbsp;rádi, zejména děti. Zpozoroval jsem smutnou věc: když jsem se&nbsp;k&nbsp;nim zprvu přidružoval a&nbsp;přátelsky se&nbsp;jich vyptával na&nbsp;to&nbsp;a&nbsp;ono, tu&nbsp;někteří myslili, že&nbsp;se&nbsp;jim posmívám, a&nbsp;někdy mě&nbsp;i&nbsp;hrubě odbyli. Nebral jsem to&nbsp;tak vážně, jen jsem znovu, až&nbsp;příliš živě, pociťoval, čeho jsem si&nbsp;všiml už&nbsp;často: Kdo jsou jen poněkud vyššího stavu, vždy zachovávají mrazivý odstup mezi sebou a&nbsp;lidem, jako by&nbsp;se&nbsp;báli, aby si&nbsp;důvěrností nezadali. A&nbsp;pak tu&nbsp;jsou také ještě větroplaši a&nbsp;nepodaření šibalové, kteří předstírají blahosklonnost jen proto, aby ubohému lidu jen tím bolestněji dali pocítit urážlivost své pýchy.</span></p>
        <p class="chunk" data-nb-ref-number="15" data-nb-words="46" data-nb-chars="249"><span class="idea" data-nb-ref-number="14" id="idea14" data-nb-words="46" data-nb-chars="249">Vím, dobře vím, že&nbsp;my&nbsp;lidé nejsme, ba&nbsp;ani nemůžeme být mezi sebou rovni. Ale zdá se&nbsp;mi, že&nbsp;člověk, který se&nbsp;z&nbsp;obavy o&nbsp;svou důstojnost straní takzvané luzy, není o&nbsp;nic méně směšný než zbabělec, jenž se&nbsp;skrývá před nepřítelem, protože se&nbsp;bojí porážky.</span></p>
        <p class="chunk" data-nb-ref-number="16" data-nb-words="66" data-nb-chars="398"><span class="idea" data-nb-ref-number="15" id="idea15" data-nb-words="66" data-nb-chars="398">Nedávno, když jsem přišel k&nbsp;studni, našel jsem u&nbsp;ní&nbsp;mladou služebnou, která měla nádobu postavenou na&nbsp;nejspodnější schod a&nbsp;rozhlížela se, nepřijde-li družka, která by&nbsp;jí&nbsp;vyzdvihla konev na&nbsp;hlavu. Sešel jsem dolů a&nbsp;podíval se&nbsp;na&nbsp;ni: „Mám jí&nbsp;pomoci, panno?“ řekl jsem. Celičká se&nbsp;zarděla. „Kdepak, pane,“ řekla. „Bez okolků!“ Urovnala si&nbsp;kroužek na&nbsp;hlavě a&nbsp;já&nbsp;jí&nbsp;pomohl. Poděkovala a&nbsp;stoupala nahoru.</span></p>
        <h2 id="17-května" class="chunk" data-nb-ref-number="17" data-nb-words="2" data-nb-chars="10"><span class="idea" data-nb-ref-number="16" id="idea16" data-nb-words="2" data-nb-chars="10">17. května</span></h2>
        <p class="chunk" data-nb-ref-number="18" data-nb-words="91" data-nb-chars="510"><span class="idea" data-nb-ref-number="17" id="idea17" data-nb-words="91" data-nb-chars="510">Seznámil jsem se&nbsp;s&nbsp;všelijakými lidmi, společnost jsem si&nbsp;dosud nenašel. Nevím, co&nbsp;lidé na&nbsp;mně mají, je&nbsp;jich tolik, kdo mě&nbsp;mají rádi a&nbsp;kdo se&nbsp;na&nbsp;mne věší; a&nbsp;pak je&nbsp;mi&nbsp;toho vždycky líto, že&nbsp;naše společná cesta je&nbsp;jenom tak kratičká. Tážeš-li se, jací jsou zdejší lidé, odpovídám: takoví jako všude jinde. Lidstvo je&nbsp;po&nbsp;čertech jednotvárné. Skoro všichni propracují větší část dne, aby mohli žít; a&nbsp;ta&nbsp;troška svobody, která jim zbývá, je&nbsp;tolik znepokojuje, že&nbsp;dělají, co&nbsp;mohou, aby se&nbsp;jí&nbsp;zbyli. Ach, úděle lidský!</span></p>
        <p class="chunk" data-nb-ref-number="19" data-nb-words="83" data-nb-chars="487"><span class="idea" data-nb-ref-number="18" id="idea18" data-nb-words="83" data-nb-chars="487">Ale lid je&nbsp;tu&nbsp;dobrý! Když se&nbsp;mi&nbsp;někdy podaří zapomenout na&nbsp;sebe a&nbsp;užívat s&nbsp;nimi skrovných radostí, které člověku nejsou upřeny: při vkusně prostřené tabuli upřímně a&nbsp;prostodušně žertovat, uspořádat v&nbsp;pravou chvíli vyjížďku nebo taneček, tak mi&nbsp;to&nbsp;dělá docela dobře; jen chraň pánbůh, aby mě&nbsp;nenapadlo, že&nbsp;ve&nbsp;mně dříme ještě tolik jiných sil, které bez užitku všechny zetlívají a&nbsp;které ostražitě zakrývám. Ach, to&nbsp;všechno tak děsí mé&nbsp;srdce – A&nbsp;přece! Žíti nepochopen, to&nbsp;je&nbsp;našincův osud.</span></p>
        <p class="chunk" data-nb-ref-number="20" data-nb-words="132" data-nb-chars="780"><span class="idea" data-nb-ref-number="19" id="idea19" data-nb-words="132" data-nb-chars="780">Ach, že&nbsp;odešla přítelkyně mého mládí, ach, že&nbsp;jsem ji&nbsp;kdy poznal! Řekl bych si: jsi blázen, hledáš, co&nbsp;na&nbsp;zemi není. Ale měl jsem ji, cítil jsem tep jejího srdce, cítil jejího velkého ducha, v&nbsp;jehož přítomnosti jsem se&nbsp;sám sobě zdál něčím víc, než čím jsem byl, neboť byl jsem vším, čím jsem být mohl. Můj ty&nbsp;bože! Což při ní&nbsp;zůstala jediná síla mého ducha nezužitkována? Nemohl jsem před ní&nbsp;rozvinout všechno to&nbsp;zázračné cítění, kterým má&nbsp;duše přírodu objímá? Což nebylo naše obcování věčnou hrou nejjemnějších pocitů, nejbřitčího ostrovtipu, jehož nejrůznější podoby i&nbsp;tehdy, když byly téměř zvrácené, byly vesměs poznamenány pečetí génia? Ach, léta, o&nbsp;která byla slabší, ji&nbsp;přivedla dříve do&nbsp;hrobu než mne. Nikdy na&nbsp;ni&nbsp;nezapomenu, na&nbsp;její pevnou mysl a&nbsp;její božskou trpělivost.</span></p>
        <p class="chunk" data-nb-ref-number="21" data-nb-words="103" data-nb-chars="575"><span class="idea" data-nb-ref-number="20" id="idea20" data-nb-words="103" data-nb-chars="575">Před několika dny jsem se&nbsp;setkal s&nbsp;jakýmsi mladým V…; upřímný hoch nadmíru milé tváře. Přichází právě ze&nbsp;studií, nemá se&nbsp;zrovna za&nbsp;mudrce, ale myslí si&nbsp;přece, že&nbsp;toho ví&nbsp;víc než jiní. Byl snad také pilný, jak soudím z&nbsp;různých příznaků, zkrátka má&nbsp;slušné vědomosti. Když se&nbsp;dověděl, že&nbsp;mnoho kreslím a&nbsp;že&nbsp;umím řecky, koření to&nbsp;u&nbsp;nás převzácná, seznámil se&nbsp;se&nbsp;mnou a&nbsp;vyvalil spoustu učeností, od&nbsp;Battexue po&nbsp;Wooda, od&nbsp;De&nbsp;Pilese po&nbsp;Winckelmanna, a&nbsp;ujišťoval mě, že&nbsp;pročetl celý první díl Sulzerovy Theorie a&nbsp;že&nbsp;má&nbsp;Heynenova skripta o&nbsp;studiu antiky. Řekl jsem si: pánbůh s&nbsp;tebou!</span></p>
        <p class="chunk" data-nb-ref-number="22" data-nb-words="73" data-nb-chars="454"><span class="idea" data-nb-ref-number="21" id="idea21" data-nb-words="73" data-nb-chars="454">Ještě jednoho dobrého člověka jsem poznal, knížecího správce; je&nbsp;to&nbsp;upřímný, bodrý muž. Říkají, že&nbsp;člověku poskočí srdce v&nbsp;těle, vidí-li ho&nbsp;mezi jeho dětmi, jichž má&nbsp;devět. Zejména o&nbsp;jeho nejstarší se&nbsp;mohou přetrhnout chválou. Pozval mě&nbsp;k&nbsp;sobě; navštívím ho&nbsp;v&nbsp;nejbližších dnech; bydlí v&nbsp;knížecí myslivně, půldruhé hodiny odtud; dostal svolení, aby se&nbsp;tam odstěhoval, po&nbsp;smrti své ženy, protože pobyt v&nbsp;městě ve&nbsp;vrchnostenském domě příliš jitřil jeho bol.</span></p>
        <p class="chunk" data-nb-ref-number="23" data-nb-words="17" data-nb-chars="121"><span class="idea" data-nb-ref-number="22" id="idea22" data-nb-words="17" data-nb-chars="121">Jinak ještě zkřížilo mou cestu několik potrhlých originálů, nesnesitelných od&nbsp;hlavy až&nbsp;k&nbsp;patě, zejména svou přátelskostí.</span></p>
        <p class="chunk" data-nb-ref-number="24" data-nb-words="14" data-nb-chars="71"><span class="idea" data-nb-ref-number="23" id="idea23" data-nb-words="14" data-nb-chars="71">Měj se&nbsp;dobře! Dopis ti, doufám, bude po&nbsp;chuti, je&nbsp;jen a&nbsp;jen historický.</span></p>
        <h2 id="22-května" class="chunk" data-nb-ref-number="25" data-nb-words="2" data-nb-chars="10"><span class="idea" data-nb-ref-number="24" id="idea24" data-nb-words="2" data-nb-chars="10">22. května</span></h2>
        <p class="chunk" data-nb-ref-number="26" data-nb-words="18" data-nb-chars="91"><span class="idea" data-nb-ref-number="25" id="idea25" data-nb-words="18" data-nb-chars="91">Že&nbsp;život člověka je&nbsp;jenom sen, to&nbsp;už&nbsp;leckoho napadlo a&nbsp;ani mne se&nbsp;ten pocit nechce spustit.</span></p>
        <p class="chunk" data-nb-ref-number="27" data-nb-words="109" data-nb-chars="634"><span class="idea" data-nb-ref-number="26" id="idea26" data-nb-words="109" data-nb-chars="634">Když tak uvážím, jak úzká je&nbsp;klec, která svírá všechny činorodé a&nbsp;poznávací síly člověka, že&nbsp;všechna činnost má&nbsp;jen jeden cíl: ukojit potřeby, které zase nemají jiného účelu než prodloužit naši ubohou existenci, a&nbsp;když si&nbsp;pak musím doznat, že&nbsp;všechno uklidnění v&nbsp;některých otázkách je&nbsp;jenom polosnovou rezignací, která pomalovává stěny vězení, ve&nbsp;kterém trčíme, pestrými postavami a&nbsp;jasnými prospekty: to&nbsp;všechno, Viléme, mi&nbsp;rdousí slovo v&nbsp;hrdle. Vracím se&nbsp;do&nbsp;sebe a&nbsp;nalézám tam celý svět. Ovšem že&nbsp;zase víc ve&nbsp;svých tuchách a&nbsp;temných touhách než ve&nbsp;výrazu a&nbsp;živoucí síle. A&nbsp;tu&nbsp;mi&nbsp;všechno před očima plyne, a&nbsp;usmívám se&nbsp;a&nbsp;sním si&nbsp;dál.</span></p>
        <p class="chunk" data-nb-ref-number="28" data-nb-words="252" data-nb-chars="1455"><span class="idea" data-nb-ref-number="27" id="idea27" data-nb-words="252" data-nb-chars="1455">Že&nbsp;děti nevědí, proč mají vůli, v&nbsp;tom jsou všichni veleučení školometi zajedno. Že&nbsp;se&nbsp;však také dospělí, podobni dětem, potácejí po&nbsp;zeměkouli, že&nbsp;jako ony nevědí, odkud přišli a&nbsp;kam jdou, že&nbsp;ani oni nejednají z&nbsp;pravých pohnutek, že&nbsp;také jimi vládne rákoska a&nbsp;cukrátko, tomu jaksi nikdo nevěří, ačkoliv se&nbsp;mi&nbsp;zdá, že&nbsp;to&nbsp;rukama hmatáme. Rád ti&nbsp;připouštím (neboť vím, co&nbsp;mi&nbsp;na&nbsp;to&nbsp;odpovíš), že&nbsp;nejšťastnější jsou ti, kdo jako děti den ze&nbsp;dne svůj život prožívají, kdo tahají svou panenku, kdo ji&nbsp;oblékají a&nbsp;svlékají, s&nbsp;velkým respektem se&nbsp;plíží kolem police, kde maminka zamkla cukroví, a&nbsp;když konečně urvou kousek, plnou pusou žvýkají a&nbsp;volají: ještě! To&nbsp;jsou šťastní tvorové. – A&nbsp;také těm není zle, kdo dávají své pitomé robotě anebo nanejvýš svým vášním patetická jména, oznamujíce člověčenstvu, že&nbsp;to&nbsp;jsou ohromná díla, podnikaná pro jeho spásu a&nbsp;vykoupení. Blaze tomu, komu je&nbsp;dáno takhle žít! Kdo však ve&nbsp;své pokoře poznává, oč&nbsp;vlastně běží, kdo vidí, jak každý naobědvaný občan svou zahrádku dovede přistřihnout na&nbsp;učiněný ráj, a&nbsp;jak na&nbsp;druhé straně také ubožák pod svým břemenem leze dál svou cestou, byť i&nbsp;sebevíc hekal, jak koneckonců všichni bez rozdílu znají jen jeden prospěch: zřít světlo sluníčka aspoň o&nbsp;minutku déle, ano! – ten je&nbsp;pěkně zticha a&nbsp;tvoří si&nbsp;svět k&nbsp;obrazu svému, a&nbsp;je&nbsp;také šťasten, protože je&nbsp;člověkem. A&nbsp;pak, byť i&nbsp;byl sebevíce spoután, chová navždy v&nbsp;svém srdci sladký pocit svobody, že&nbsp;opustí tento žalář, kdykoli se&nbsp;mu&nbsp;zlíbí.</span></p>
        <h2 id="26-května" class="chunk" data-nb-ref-number="29" data-nb-words="2" data-nb-chars="10"><span class="idea" data-nb-ref-number="28" id="idea28" data-nb-words="2" data-nb-chars="10">26. května</span></h2>
        <p class="chunk" data-nb-ref-number="30" data-nb-words="34" data-nb-chars="189"><span class="idea" data-nb-ref-number="29" id="idea29" data-nb-words="34" data-nb-chars="189">Víš, že&nbsp;mám odjakživa ve&nbsp;zvyku, abych na&nbsp;nějakém milém místečku rozbil svůj stánek a&nbsp;v&nbsp;něm přebýval ve&nbsp;vší skromnosti. I&nbsp;zde jsem si&nbsp;zase nalezl takové místečko, které mě&nbsp;k&nbsp;sobě připoutalo.</span></p>
        <p class="chunk" data-nb-ref-number="31" data-nb-words="257" data-nb-chars="1489"><span class="idea" data-nb-ref-number="30" id="idea30" data-nb-words="257" data-nb-chars="1489">Asi půl hodiny za&nbsp;městem leží dědina, které říkají Wahlheim<a href="./resources/undefined">[1]</a>. Je&nbsp;velmi zajímavě položena na&nbsp;pahorku, a&nbsp;když z&nbsp;ní&nbsp;na&nbsp;horním konci po&nbsp;stezce vycházím, přehlédnu jediným pohledem celé údolí. Dobrák hospodská, která je&nbsp;i&nbsp;na&nbsp;stará kolena veselá a&nbsp;plná ochoty, čepuje tu&nbsp;víno, pivo a&nbsp;kávu, a&nbsp;co&nbsp;je&nbsp;nade vše, jsou tu&nbsp;dvě košaté lípy, klenoucí své koruny nad celým pláckem před kostelem, kol dokola obklopeným selskými usedlostmi, stodolami a&nbsp;dvorky. Nenalezl jsem dávno místečka, aby bylo tak důvěrné, tak milé, a&nbsp;sem si&nbsp;také dávám vynést z&nbsp;hospody svůj stůl i&nbsp;židli a&nbsp;tady popíjím kávu a&nbsp;čtu si&nbsp;ve&nbsp;svém Homérovi. Když jsem náhodou kteréhosi krásného odpoledne přišel poprvé pod ty&nbsp;lípy, bylo celé místečko jako po&nbsp;vymření. Všechno bylo na&nbsp;poli. Jenom hošík asi čtyřletý seděl na&nbsp;zemi a&nbsp;přidržoval k&nbsp;hrudi oběma pažemi druhé, asi půlroční děcko, sedící na&nbsp;zemi mezi jeho nohama, takže mu&nbsp;sloužil za&nbsp;jakousi lenošku. A&nbsp;přes čipernost, s&nbsp;jakou jeho černá kukadla těkala po&nbsp;všem okolí, seděl zcela tiše. Ta&nbsp;podívaná se&nbsp;mi&nbsp;líbila a&nbsp;usedl jsem na&nbsp;pluh, jenž stál naproti, a&nbsp;dal se&nbsp;s&nbsp;pravou rozkoší do&nbsp;kreslení bratrské skupinky; přidal jsem ještě nejbližší plot, vrata do&nbsp;stodoly a&nbsp;několik rozbitých kol, tak jak všechno stálo za&nbsp;sebou, a&nbsp;za&nbsp;hodinku jsem shledal, že&nbsp;jsem vyrobil jak se&nbsp;patří komponovanou a&nbsp;velmi zajímavou kresbu, aniž jsem to&nbsp;nejmenší přidal ze&nbsp;svého. To&nbsp;mě&nbsp;utvrdilo v&nbsp;předsevzetí pracovat v&nbsp;budoucnu jedině podle přírody. Ona jediná je&nbsp;bez mezí bohatá a&nbsp;vychovává pravého umělce.</span></p>
        <p class="chunk" data-nb-ref-number="32" data-nb-words="86" data-nb-chars="504"><span class="idea" data-nb-ref-number="31" id="idea31" data-nb-words="86" data-nb-chars="504">Na&nbsp;prospěch regulí je&nbsp;možno leccos říci, asi tolik jako ke&nbsp;cti a&nbsp;chvále občanské společnosti. Člověk, který se&nbsp;ve&nbsp;svém vývoji jimi řídí, nikdy nevytvoří nic nechutného a&nbsp;špatného, asi tak jako občan, který se&nbsp;dává hníst zákony a&nbsp;blahobytem, nikdy nebude nepříjemným sousedem ani kuriózním zlosynem; zato však také každé pravidlo, ať&nbsp;si&nbsp;kdo chce co&nbsp;chce říká, ničí provždy pravý cit pro přírodu a&nbsp;její pravdivý výraz. Na&nbsp;to&nbsp;ty, že&nbsp;to&nbsp;je&nbsp;příliš kruté! Pravidlo jen učí uskrovnění, obřezává planou révu atd.</span></p>
        <p class="chunk" data-nb-ref-number="33" data-nb-words="203" data-nb-chars="1132"><span class="idea" data-nb-ref-number="32" id="idea32" data-nb-words="203" data-nb-chars="1132">Milý příteli, povím ti&nbsp;to&nbsp;podobenství: S&nbsp;uměním je&nbsp;to&nbsp;jako s&nbsp;láskou. Dejme tomu, že&nbsp;mládenec z&nbsp;celé duše miluje dívku, že&nbsp;u&nbsp;ní&nbsp;tráví všechny hodiny dne, že&nbsp;vyplýtvá všechnu sílu a&nbsp;všechno jmění, jen aby ji&nbsp;mohl přes tu&nbsp;chvíli o&nbsp;tom přesvědčit, že&nbsp;se&nbsp;jí&nbsp;cele oddává. A&nbsp;tu&nbsp;by&nbsp;přišel šosák, muž, který má&nbsp;svůj veřejný ouřad, a&nbsp;řekl by&nbsp;mu: vzácný mladý pane, milovat, to&nbsp;je&nbsp;lidské, ale musíte lidsky milovat! Rozvrhněte si&nbsp;svůj čas, jednu část věnujte své práci a&nbsp;hodinu oddechu své dívce, rozpočítejte své jmění, a&nbsp;co&nbsp;vám přebývá z&nbsp;nejnutnějšího, za&nbsp;to&nbsp;jí&nbsp;sem a&nbsp;tam (jenom ne&nbsp;příliš často) kupte dárek. Třeba k&nbsp;narozeninám, anebo když má&nbsp;svátek atd. – Uposlechne-li ten člověk, bude z&nbsp;něho užitečný mladý muž a&nbsp;já&nbsp;sám bych radil každému knížeti, aby ho&nbsp;posadil do&nbsp;svého senátu. Jenže po&nbsp;jeho lásce je&nbsp;veta, a&nbsp;je-li umělec, po&nbsp;jeho umění. Ó&nbsp;přátelé, proč tak zřídka se&nbsp;provalí proud génia, tak zřídka se&nbsp;přižene zvichřeným vodstvem a&nbsp;otřásá dušemi v&nbsp;údivu? Drazí přátelé! Bydlí tu&nbsp;po&nbsp;obou březích usedlí chlapi, kterým by&nbsp;se&nbsp;zničily besídky, záhony a&nbsp;zelné zahrádky; a&nbsp;ti&nbsp;tedy včas hrázemi a&nbsp;průplavy zabraňují hrozícímu nebezpečenství.</span></p>
        <h2 id="27-května" class="chunk" data-nb-ref-number="34" data-nb-words="2" data-nb-chars="10"><span class="idea" data-nb-ref-number="33" id="idea33" data-nb-words="2" data-nb-chars="10">27. května</span></h2>
        <p class="chunk" data-nb-ref-number="35" data-nb-words="287" data-nb-chars="1620"><span class="idea" data-nb-ref-number="34" id="idea34" data-nb-words="287" data-nb-chars="1620">Upadl jsem, jak vidím, do&nbsp;vytržení, podobenství a&nbsp;deklamací, a&nbsp;zapomněl, že&nbsp;ti&nbsp;mám ještě dovypravovat, jak to&nbsp;dopadlo s&nbsp;těmi dětmi. Seděl jsem asi dvě hodiny na&nbsp;svém pluhu, zcela pohřížen do&nbsp;malířských pocitů, o&nbsp;nichž tě&nbsp;tak popleteně poučuje můj včerejší list. Tu&nbsp;k&nbsp;večeru přijde k&nbsp;dětem, jež se&nbsp;po&nbsp;celou tu&nbsp;dobu ani nepohnuly, mladá žena s&nbsp;košíčkem na&nbsp;paži a&nbsp;volá už&nbsp;zdaleka: „Filípku, jsi hodný kluk!“ Pozdravila mě, já&nbsp;jí&nbsp;poděkoval, povstal jsem, přistoupil k&nbsp;ní&nbsp;a&nbsp;optal se, je-li matkou těch dětí. Přitakala mi, a&nbsp;podávajíc staršímu půl koláče, zvedla to&nbsp;mladší a&nbsp;líbala je&nbsp;s&nbsp;vroucí mateřskou láskou. „Dala jsem Filípkovi,“ řekla, „na starost to&nbsp;maličké a&nbsp;šla jsem se&nbsp;svým nejstarším do&nbsp;města, abych nakoupila housek, cukru a&nbsp;hliněný rendlík na&nbsp;kaši.“ To&nbsp;všechno jsem viděl v&nbsp;košíku, jehož víko upadlo. „Chtěla jsem Honzíčkovi,“ (tak se&nbsp;jmenoval nejmladší), „k večeři uvařit polívčičku, ale ten šibal, nejstarší, mi&nbsp;včera rozbil rendlík, když se&nbsp;s&nbsp;Filípkem tahal o&nbsp;výškrabek.“ Ptal jsem se&nbsp;po&nbsp;nejstarším a&nbsp;ona mi&nbsp;sotva dořekla, že&nbsp;se&nbsp;na&nbsp;louce prohání s&nbsp;husami, když už&nbsp;přiskotačil a&nbsp;druhorozenému přinášel lískový prut. Bavil jsem se&nbsp;s&nbsp;ní&nbsp;dále a&nbsp;dověděl jsem se, že&nbsp;je&nbsp;učitelovic dcerkou a&nbsp;že&nbsp;její muž odcestoval do&nbsp;Švýcar, aby si&nbsp;přivezl dědictví po&nbsp;bratranci. „Chtěli ho&nbsp;o&nbsp;ně&nbsp;ošidit,“ řekla mi, „a neodpovídali mu&nbsp;na&nbsp;jeho dopisy; tak si&nbsp;tam zajel sám. Jen aby se&nbsp;mu&nbsp;nic zlého nepřihodilo, dlouho jsem o&nbsp;něm neslyšela.“ Bylo mi&nbsp;zatěžko odtrhnout se&nbsp;od&nbsp;ní; dal jsem každému z&nbsp;dětí po&nbsp;krejcaru a&nbsp;také pro to&nbsp;nejmladší jsem jí&nbsp;dal krejcar, aby mu&nbsp;přinesla housku k&nbsp;polévce, až&nbsp;půjde do&nbsp;města. A&nbsp;tak jsme se&nbsp;rozešli. –</span></p>
        <p class="chunk" data-nb-ref-number="36" data-nb-words="52" data-nb-chars="301"><span class="idea" data-nb-ref-number="35" id="idea35" data-nb-words="52" data-nb-chars="301">Na&nbsp;mou duši, drahoušku, když se&nbsp;mi&nbsp;všech pět smyslů už&nbsp;rozkližuje, tak mi&nbsp;to&nbsp;vždycky ztlumí můj vnitřní svár, dívám-li se&nbsp;na&nbsp;takové stvoření, které v&nbsp;nejšťastnější poklidnosti opisuje úzký kruh svého bytí, den ze&nbsp;dne si&nbsp;pomáhá, vidí, jak listí opadává, a&nbsp;nic jiného si&nbsp;nemyslí, nežli že&nbsp;přichází zima.</span></p>
        <p class="chunk" data-nb-ref-number="37" data-nb-words="53" data-nb-chars="269"><span class="idea" data-nb-ref-number="36" id="idea36" data-nb-words="53" data-nb-chars="269">Od&nbsp;té&nbsp;doby jsem často tam venku, děti si&nbsp;už&nbsp;docela na&nbsp;mne zvykly. Dostávají cukr, když piji kávu, a&nbsp;zvečera se&nbsp;se&nbsp;mnou dělí o&nbsp;chléb s&nbsp;máslem a&nbsp;o&nbsp;kyselé mléko. Neděle se&nbsp;nikdy nemine bez krejcaru, a&nbsp;když tu&nbsp;po&nbsp;mši nejsem, tak má&nbsp;hospodská nařízeno, aby jim ho&nbsp;vyplatila.</span></p>
        <p class="chunk" data-nb-ref-number="38" data-nb-words="23" data-nb-chars="127"><span class="idea" data-nb-ref-number="37" id="idea37" data-nb-words="23" data-nb-chars="127">Rozumějí si&nbsp;se&nbsp;mnou, vypravují mi&nbsp;leccos. Zejména mě&nbsp;baví jejich vášně a&nbsp;prosté výlevy žádosti, když se&nbsp;sejde více dětí ze&nbsp;vsi.</span></p>
        <p class="chunk" data-nb-ref-number="39" data-nb-words="13" data-nb-chars="82"><span class="idea" data-nb-ref-number="38" id="idea38" data-nb-words="13" data-nb-chars="82">Dost práce mi&nbsp;to&nbsp;dalo, abych upokojil jejich maminku: „Jen aby pána neobtěžovaly!“</span></p>
        <h2 id="16-června" class="chunk" data-nb-ref-number="40" data-nb-words="2" data-nb-chars="10"><span class="idea" data-nb-ref-number="39" id="idea39" data-nb-words="2" data-nb-chars="10">16. června</span></h2>
        <p class="chunk" data-nb-ref-number="41" data-nb-words="43" data-nb-chars="209"><span class="idea" data-nb-ref-number="40" id="idea40" data-nb-words="43" data-nb-chars="209">Proč ti&nbsp;nepíši? Tážeš se&nbsp;a&nbsp;jsi přece také z&nbsp;učených pánů! Měl bys uhodnout, že&nbsp;se&nbsp;mám dobře, a&nbsp;to&nbsp;– zkrátka dobře, seznámil jsem se&nbsp;s&nbsp;někým, a&nbsp;to&nbsp;se&nbsp;mého srdce poněkud blíže dotýká. Jsem – a&nbsp;vlastně ani nevím.</span></p>
        <p class="chunk" data-nb-ref-number="42" data-nb-words="35" data-nb-chars="207"><span class="idea" data-nb-ref-number="41" id="idea41" data-nb-words="35" data-nb-chars="207">Abych ti&nbsp;po&nbsp;pořádku vypravoval, jak se&nbsp;to&nbsp;všechno zběhlo, že&nbsp;jsem se&nbsp;seznámil s&nbsp;jedním z&nbsp;nejroztomilejších stvoření, to&nbsp;sotva půjde. Jsem veselý a&nbsp;šťastný a&nbsp;tedy málo způsobilý k&nbsp;tomu, abych psal historicky!</span></p>
        <p class="chunk" data-nb-ref-number="43" data-nb-words="23" data-nb-chars="127"><span class="idea" data-nb-ref-number="42" id="idea42" data-nb-words="23" data-nb-chars="127">Anděla! Fuj! To&nbsp;říká kdekdo o&nbsp;té&nbsp;své! Viď? A&nbsp;přece nejsem schopen ti&nbsp;říci, proč je&nbsp;dokonalá? Zkrátka, zaujala všechnu mou mysl.</span></p>
        <p class="chunk" data-nb-ref-number="44" data-nb-words="23" data-nb-chars="135"><span class="idea" data-nb-ref-number="43" id="idea43" data-nb-words="23" data-nb-chars="135">Tolik prostoty s&nbsp;takovým rozumem, tolik dobroty s&nbsp;tak pevným charakterem, a&nbsp;ten klid duše, s&nbsp;kterým žije svůj opravdový, činný život! –</span></p>
        <p class="chunk" data-nb-ref-number="45" data-nb-words="80" data-nb-chars="427"><span class="idea" data-nb-ref-number="44" id="idea44" data-nb-words="80" data-nb-chars="427">To&nbsp;všechno je&nbsp;protivné žvanění, co&nbsp;tu&nbsp;o&nbsp;ní&nbsp;povídám, suchopárná abstrakce, která nezachycuje ani jediný rys její podstaty. Až&nbsp;podruhé. – Ne; ne&nbsp;podruhé, ale teď hned ti&nbsp;všechno povím. Vždyť – mezi námi – co&nbsp;jsem začal psát, už&nbsp;třikrát jsem odložil pero, abych dal osedlat koně a&nbsp;vyjel si&nbsp;ven k&nbsp;ní, ačkoliv jsem si&nbsp;ráno přísahal, že&nbsp;tam nepojedu – a&nbsp;běhám přes tu&nbsp;chvíli k&nbsp;oknu, abych se&nbsp;podíval, jak vysoko ještě stojí slunce. –</span></p>
        <p class="chunk" data-nb-ref-number="46" data-nb-words="25" data-nb-chars="126"><span class="idea" data-nb-ref-number="45" id="idea45" data-nb-words="25" data-nb-chars="126">Nedovedl jsem se&nbsp;přemoci, musil jsem k&nbsp;ní&nbsp;ven. Tak, a&nbsp;teď jsem zase doma, Viléme, a&nbsp;povečeřím svůj chléb s&nbsp;máslem a&nbsp;napíši ti.</span></p>
        <p class="chunk" data-nb-ref-number="47" data-nb-words="41" data-nb-chars="238"><span class="idea" data-nb-ref-number="46" id="idea46" data-nb-words="41" data-nb-chars="238">Jaká je&nbsp;to&nbsp;pro mne slast, když ji&nbsp;vidím v&nbsp;kruhu těch roztomilých, čiperných dětí, jejích osmi sourozenců! – Když tak budu pokračovat, nebudeš na&nbsp;konci ani za&nbsp;mák moudřejší než na&nbsp;začátku: tak tedy poslouchej, budu se&nbsp;nutit do&nbsp;podrobností.</span></p>
        <p class="chunk" data-nb-ref-number="48" data-nb-words="53" data-nb-chars="295"><span class="idea" data-nb-ref-number="47" id="idea47" data-nb-words="53" data-nb-chars="295">Napsal jsem ti&nbsp;nedávno, jak jsem se&nbsp;seznámil se&nbsp;správcem S. a&nbsp;jak mě&nbsp;požádal, abych ho&nbsp;brzy navštívil v&nbsp;jeho poustevně, nebo správněji v&nbsp;jeho malém království. Zapomněl jsem na&nbsp;to&nbsp;a&nbsp;byl bych se&nbsp;tam snad nikdy nevypravil, kdyby mi&nbsp;náhoda nebyla odkryla poklad, který se&nbsp;skrývá v&nbsp;tom tichém kraji.</span></p>
        <p class="chunk" data-nb-ref-number="49" data-nb-words="112" data-nb-chars="690"><span class="idea" data-nb-ref-number="48" id="idea48" data-nb-words="112" data-nb-chars="690">Zdejší mladá chasa pořádala ples na&nbsp;venkově a&nbsp;já&nbsp;jsem si&nbsp;dal konečně také říci. Nabídl jsem se, že&nbsp;doprovodím jedno ze&nbsp;zdejších děvčat, dobrou, krásnou, ale jinak bezvýznamnou dívku, a&nbsp;ujednali jsme, že&nbsp;najmu kočár a&nbsp;pojedu se&nbsp;svou tanečnicí a&nbsp;s&nbsp;její sestřenkou k&nbsp;veselici; cestou že&nbsp;se&nbsp;stavíme pro Charlottu S. „To poznáte krasavici,“ řekla má&nbsp;společnice, když jsme hlubokým, pěkně prokáceným lesem ujížděli k&nbsp;myslivně. „Mějte se&nbsp;na&nbsp;pozoru,“ dodala sestřenice, „ať se&nbsp;nezamilujete!“ „Jak to?“ řekl jsem. „Je už&nbsp;zadána,“ odpověděla, „velmi hodnému člověku, který odcestoval, aby po&nbsp;smrti svého otce urovnal své záležitosti a&nbsp;aby se&nbsp;ucházel o&nbsp;výnosné místo.“ Celá věc mi&nbsp;byla dost lhostejná.</span></p>
        <p class="chunk" data-nb-ref-number="50" data-nb-words="54" data-nb-chars="346"><span class="idea" data-nb-ref-number="49" id="idea49" data-nb-words="54" data-nb-chars="346">Slunce stálo ještě čtvrthodinku nad pohořím, když jsme zastavili před vraty; bylo velmi dusno a&nbsp;dívky se&nbsp;bály bouřky, která se&nbsp;zřejmě stahovala z&nbsp;šedobílých, těžkých mráčků, rozházených po&nbsp;celém obzoru. Snažil jsem se&nbsp;oklamat jejich bojácnost, předstíraje, že&nbsp;jsem náramný znalec povětří, ačkoliv jsem sám hned tušil, že&nbsp;se&nbsp;nám naše zábava zhatí.</span></p>
        <p class="chunk" data-nb-ref-number="51" data-nb-words="145" data-nb-chars="903"><span class="idea" data-nb-ref-number="50" id="idea50" data-nb-words="145" data-nb-chars="903">Vystoupil jsem. Děvečka, která vyšla z&nbsp;vrat, poprosila nás, abychom chvilku posečkali, že&nbsp;slečna Lottynka tu&nbsp;bude co&nbsp;nevidět. Popošel jsem dvorkem k&nbsp;výstavnému domu, a&nbsp;když jsem vystoupil po&nbsp;schodech na&nbsp;pavlán a&nbsp;vkročil do&nbsp;dveří, spatřil jsem nejpůvabnější podívanou, jaká se&nbsp;mi&nbsp;kdy zaskytla. V&nbsp;předsíňce se&nbsp;prohánělo šest dětí, od&nbsp;jedenácti do&nbsp;dvou let, okolo dívky pěkné prostřední postavy; měla na&nbsp;sobě prosté bílé šaty s&nbsp;bledě červenými stuhami na&nbsp;loktech a&nbsp;na&nbsp;prsou. V&nbsp;ruce měla pecen černého chleba a&nbsp;ukrajovala každému po&nbsp;krajíci, jehož velikost byla úměrná věku a&nbsp;hladu dítěte. Podávala jej každému s&nbsp;laskavostí tak nevšední a&nbsp;každičké řeklo tak upřímně své: děkuju pěkně, natahujíc k&nbsp;ní&nbsp;drobné ručky, ještě než ukrojila! Pak se&nbsp;svou večeří buď vesele odskotačilo, anebo odcházelo klidně, bylo-li povahy rozvážlivější, k&nbsp;vratům dvora, aby si&nbsp;prohlédlo cizinky a&nbsp;kočár, jenž odveze jejich Lottku.</span></p>
        <p class="chunk" data-nb-ref-number="52" data-nb-words="172" data-nb-chars="1058"><span class="idea" data-nb-ref-number="51" id="idea51" data-nb-words="172" data-nb-chars="1058">„Prosím za&nbsp;prominutí,“ řekla „že vás obtěžuji dovnitř a&nbsp;nechávám slečny čekat. Pro strojení a&nbsp;všelijaká opatření v&nbsp;domácnosti na&nbsp;dobu, co&nbsp;budu pryč, zapomněla jsem dát svým broučkům večeři. A&nbsp;oni nechtějí chleba od&nbsp;nikoho jiného než ode mne.“ Řekl jsem jí&nbsp;bezvýznamnou poklonu, zatímco všechna má&nbsp;duše spočívala na&nbsp;její postavě, na&nbsp;jejím hlase, na&nbsp;jejím chování, a&nbsp;měl jsem právě ještě pokdy, abych se&nbsp;probral ze&nbsp;svého překvapení, když si&nbsp;odskočila do&nbsp;světnice pro rukavičky a&nbsp;pro vějíř. Špunti si&nbsp;mě&nbsp;z&nbsp;bezpečné vzdálenosti po&nbsp;očku prohlíželi. Přistoupil jsem k&nbsp;nejmenšímu, který měl náramně hezkou tvářičku. Couval přede mnou, když právě Lotta vystoupila ze&nbsp;dveří a&nbsp;řekla: „Louis, dej strýčkovi pacinku!“ Hošík uposlechl bez ostychu a&nbsp;já&nbsp;jsem se&nbsp;nezdržel a&nbsp;políbil jsem ho&nbsp;z&nbsp;celého srdce, nedbaje jeho usmrkaného nosánku. „Strýček?“ řekl jsem, podávaje jí&nbsp;ruku, „myslíte, že&nbsp;zasluhuji toho štěstí být s&nbsp;vámi spřízněn?“ „Božínku,“ řekla a&nbsp;usmála se&nbsp;nezávazně, „naše příbuzenstvo je&nbsp;tuze rozvětvené a&nbsp;bylo by&nbsp;mi&nbsp;líto, kdybyste vy&nbsp;byl ze&nbsp;všech právě nejhorší.“</span></p>
        <p class="chunk" data-nb-ref-number="53" data-nb-words="95" data-nb-chars="581"><span class="idea" data-nb-ref-number="52" id="idea52" data-nb-words="95" data-nb-chars="581">Odcházejíc nařídila Žofce, nejstarší sestře po&nbsp;sobě, děvčeti asi jedenáctiletému, aby dobře opatrovala maličké a&nbsp;pozdravovala tatínka, až&nbsp;se&nbsp;vrátí z&nbsp;projížďky. Dětem nakázala, aby poslouchaly svou sestru Žofku právě tak, jako by&nbsp;to&nbsp;byla ona sama, což jí&nbsp;také některé s&nbsp;největším důrazem přislíbily. Malá všetečná plavovláska však, asi šestiletá, řekla: „A přece to&nbsp;nejsi ty, Lottko! Tebe máme přece radši!“ Dva nejstarší chlapci vylezli vzadu na&nbsp;kočár a&nbsp;na&nbsp;mou přímluvu jim dovolila, aby se&nbsp;svezli s&nbsp;námi až&nbsp;k&nbsp;lesu, slíbí-li, že&nbsp;se&nbsp;nebudou škádlit a&nbsp;že&nbsp;se&nbsp;hodně pevně přidrží vozu.</span></p>
        <p class="chunk" data-nb-ref-number="54" data-nb-words="67" data-nb-chars="440"><span class="idea" data-nb-ref-number="53" id="idea53" data-nb-words="67" data-nb-chars="440">Sotva jsme se&nbsp;pohodlně usadili, slečny se&nbsp;sotva pozdravily a&nbsp;vyměnily několik lichotivých poznámek o&nbsp;úborech a&nbsp;zejména o&nbsp;kloboučcích a&nbsp;řádně propraly společnost, do&nbsp;které jely, když Lotta poručila kočímu, aby zastavil, a&nbsp;bratrům, aby slezli; žadonili, aby jí&nbsp;ještě jednou směli políbit ruku, což také učinili, starší se&nbsp;vší něhou patnáctiletého, mladší s&nbsp;nemalou prudkostí a&nbsp;lehkovážností. Pozdravovala ještě jednou maličké a&nbsp;jeli jsme dál.</span></p>
        <p class="chunk" data-nb-ref-number="55" data-nb-words="75" data-nb-chars="453"><span class="idea" data-nb-ref-number="54" id="idea54" data-nb-words="75" data-nb-chars="453">Sestřenice se&nbsp;optala, přečetla-li už&nbsp;knihu, kterou jí&nbsp;nedávno poslala. „Ne,“ řekla Lotta, „nelíbí se&nbsp;mi, vrátím vám ji. Ta&nbsp;předtím taky nebyla o&nbsp;nic lepší.“ Byl jsem všecek udiven, když jsem se&nbsp;optal, jaké to&nbsp;byly knihy, a&nbsp;když mi&nbsp;odpověděla<a href="./resources/undefined">[2]</a>: – Shledal jsem ve&nbsp;všem, co&nbsp;řekla, mnoho charakteru. Viděl jsem v&nbsp;každém slůvku novou krásu, nové paprsky ducha, vyrážející z&nbsp;její tváře, která se&nbsp;očividně radostně rozjiskřila, protože vycítila, že&nbsp;ji&nbsp;chápu.</span></p>
        <p class="chunk" data-nb-ref-number="56" data-nb-words="114" data-nb-chars="631"><span class="idea" data-nb-ref-number="55" id="idea55" data-nb-words="114" data-nb-chars="631">„Když jsem byla mladší,“ řekla, „nic jsem tolik nemilovala jako romány. Bůh ví, jak blaze mi&nbsp;bylo, když jsem se&nbsp;v&nbsp;neděli stulila do&nbsp;koutečka a&nbsp;celým srdcem brala účast na&nbsp;štěstí a&nbsp;trampotách nějaké Miss Jenny. Nezapírám ani, že&nbsp;tento žánr pro mne není dosud bez půvabu. Ale když už&nbsp;se&nbsp;tak málokdy dostávám k&nbsp;četbě, tak musí také každá kniha být zcela po&nbsp;mé&nbsp;chuti. A&nbsp;mně je&nbsp;ze&nbsp;všech autorů nejmilejší ten, u&nbsp;kterého nalézám svůj vlastní svět, u&nbsp;kterého se&nbsp;žije jako kolem mne a&nbsp;jehož vypravování je&nbsp;mi&nbsp;přece tak zajímavé a&nbsp;milé jako můj vlastní domácký život, který ovšem není žádný ráj, ale přece jen pramen nevýslovné blaženosti.“</span></p>
        <p class="chunk" data-nb-ref-number="57" data-nb-words="84" data-nb-chars="495"><span class="idea" data-nb-ref-number="56" id="idea56" data-nb-words="84" data-nb-chars="495">Snažil jsem se&nbsp;zakrýt své pohnutí nad těmito slovy. To&nbsp;se&nbsp;mi&nbsp;ovšem příliš nedařilo, neboť když jsem ji&nbsp;mimochodem slyšel tak tuze pravdivě mluvit o&nbsp;Wakefieldském vikáři a&nbsp;o&nbsp;–<a href="./resources/undefined">[3]</a>, byl jsem ovšem všecek u&nbsp;vytržení a&nbsp;vyklopil vše, co&nbsp;jsem věděl; a&nbsp;teprv po&nbsp;drahné chvilce, když Lotta obrátila hovor k&nbsp;ostatním, zpozoroval jsem, že&nbsp;slečinky tu&nbsp;seděly po&nbsp;celou dobu s&nbsp;rozevřenýma očima, jako by&nbsp;jich nebylo. Sestřenice na&nbsp;mne několikrát pohlédla s&nbsp;posměšně vyhrnutým nosánkem, což mi&nbsp;však bylo jedno.</span></p>
        <p class="chunk" data-nb-ref-number="58" data-nb-words="43" data-nb-chars="236"><span class="idea" data-nb-ref-number="57" id="idea57" data-nb-words="43" data-nb-chars="236">Hovor se&nbsp;dostal na&nbsp;zálibu v&nbsp;tanci. „Je-li tato vášeň chybou,“ řekla Lotta, „tak se&nbsp;vám bez mučení přiznám, že&nbsp;mě&nbsp;tancování baví nade vše. A&nbsp;když mě&nbsp;něco tíží, zabubnuji si&nbsp;na&nbsp;svém rozladěném klavíru taneček a&nbsp;všechno je&nbsp;zase v&nbsp;pořádku.“</span></p>
        <p class="chunk" data-nb-ref-number="59" data-nb-words="82" data-nb-chars="494"><span class="idea" data-nb-ref-number="58" id="idea58" data-nb-words="82" data-nb-chars="494">Jak jsem se&nbsp;za&nbsp;hovoru pásl na&nbsp;těch černých očích, jak spoutaly všechnu mou duši ty&nbsp;živoucí rty a&nbsp;veselé, svěží tvářičky, jak často jsem, zcela pohroužen do&nbsp;nádherného smyslu jejího hovoru, neslyšel ani slov, kterými se&nbsp;vyjadřovala, to&nbsp;si&nbsp;dovedeš představit jedině ty, protože mě&nbsp;znáš! Zkrátka, vystoupil jsem z&nbsp;vozu jako náměsíčník, když jsme zastavili před letohrádkem, a&nbsp;byl jsem tak ztracen do&nbsp;snů zšeřelého kraje, že&nbsp;jsem sotva slyšel hudbu, která nám zněla vstříc z&nbsp;ozářeného sálu v&nbsp;patře.</span></p>
        <p class="chunk" data-nb-ref-number="60" data-nb-words="36" data-nb-chars="190"><span class="idea" data-nb-ref-number="59" id="idea59" data-nb-words="36" data-nb-chars="190">Páni Audran a&nbsp;jakýsi N. N. (kdo by&nbsp;si&nbsp;pamatoval všechna ta&nbsp;jména), kteří byli tanečníky slečny Lotty a&nbsp;sestřenice, nás uvítali u&nbsp;vozu a&nbsp;zmocnili se&nbsp;svých dam. I&nbsp;já&nbsp;jsem tu&nbsp;svou uvedl nahoru.</span></p>
        <p class="chunk" data-nb-ref-number="61" data-nb-words="105" data-nb-chars="588"><span class="idea" data-nb-ref-number="60" id="idea60" data-nb-words="105" data-nb-chars="588">Točili jsme se&nbsp;v&nbsp;menuetech okolo sebe, vyzýval jsem dívku za&nbsp;dívkou, a&nbsp;právě těm nejprotivnějším se&nbsp;nechtělo do&nbsp;toho, aby člověku podaly ruku a&nbsp;udělaly trápení konec. Lotta a&nbsp;její tanečník se&nbsp;dali do&nbsp;anglické čtverylky, a&nbsp;jak blaze mi&nbsp;bylo, když v&nbsp;řadě začala také figuru s&nbsp;námi, to&nbsp;asi dovedeš procítit. Člověk ji&nbsp;musí vidět, jak tančí! Víš, je&nbsp;tak celým srdcem a&nbsp;celou duší při věci, její tělo je&nbsp;jedna jediná harmonie! Je&nbsp;tak svobodná, tak bezstarostná, jako by&nbsp;to&nbsp;vlastně bylo vše, jako by&nbsp;na&nbsp;nic jiného nemyslila, nic necítila; a&nbsp;zajisté také v&nbsp;těch okamžicích všechno kolem ní&nbsp;mizí.</span></p>
        <p class="chunk" data-nb-ref-number="62" data-nb-words="113" data-nb-chars="615"><span class="idea" data-nb-ref-number="61" id="idea61" data-nb-words="113" data-nb-chars="615">Poprosil jsem ji&nbsp;o&nbsp;druhou čtverylku, přislíbila mi&nbsp;třetí, ujišťujíc mě&nbsp;s&nbsp;nejpůvabnější prostotou, že&nbsp;tuze ráda tančí německy. „Je zde zvykem,“ pokračovala, „že každý pár, který patří k&nbsp;sobě, i&nbsp;při německém tanci zůstává spolu. Ale můj pán tančí špatně valčík a&nbsp;já&nbsp;se&nbsp;mu&nbsp;jen zavděčím, když mu&nbsp;prominu tu&nbsp;lopotu; vaše slečna to&nbsp;také neumí a&nbsp;nechce se&nbsp;jí&nbsp;do&nbsp;toho. Viděla jsem při anglickém, že&nbsp;dobře dovedete valčík, a&nbsp;chcete-li být pro německý tanec můj, tak jděte a&nbsp;dovolte se&nbsp;u&nbsp;mého pána; já&nbsp;zase půjdu k&nbsp;vaší dámě.“ Dal jsem jí&nbsp;na&nbsp;to&nbsp;ruku a&nbsp;zařídilo se&nbsp;to&nbsp;tak, že&nbsp;její tanečník měl zatím na&nbsp;starosti mou tanečnici.</span></p>
        <p class="chunk" data-nb-ref-number="63" data-nb-words="143" data-nb-chars="796"><span class="idea" data-nb-ref-number="62" id="idea62" data-nb-words="143" data-nb-chars="796">Teď jsme se&nbsp;do&nbsp;toho dali a&nbsp;bavili se&nbsp;chvíli rozmanitým proplétáním paží. Jak půvabně, jak lehce se&nbsp;pohybovala! A&nbsp;pak, když jsme se&nbsp;dostali do&nbsp;valčíku a&nbsp;otáčeli se&nbsp;kolem sebe jako dvě nebeské hvězdy! Bylo to&nbsp;ovšem poněkud popletené, protože to&nbsp;málokdo umí. Byli jsme chytří a&nbsp;nechali jsme je&nbsp;vybouřit; a&nbsp;teprve když se&nbsp;ti&nbsp;nejneobratnější vytratili z&nbsp;kola, vpadli jsme plně a&nbsp;vydrželi statečně do&nbsp;konce ještě s&nbsp;jedním párem, s&nbsp;Audranem a&nbsp;jeho tanečnicí. Jakživo mi&nbsp;to&nbsp;tak nešlo! Nebyl jsem už&nbsp;člověk. Mít v&nbsp;náručí takové rozkošné stvoření a&nbsp;lítat s&nbsp;ním jako vichr, až&nbsp;všechno kolem nás mizelo – Viléme, abych pravdu řekl, přísahal jsem si, že&nbsp;dívka, kterou bych miloval, na&nbsp;kterou bych měl nároky, nikdy by&nbsp;nesměla tančit valčík s&nbsp;jiným než se&nbsp;mnou, a&nbsp;kdyby mne to&nbsp;mělo hlavu stát, však mi&nbsp;rozumíš.</span></p>
        <p class="chunk" data-nb-ref-number="64" data-nb-words="59" data-nb-chars="347"><span class="idea" data-nb-ref-number="63" id="idea63" data-nb-words="59" data-nb-chars="347">Prošli jsme se&nbsp;několikrát po&nbsp;sále, abychom nabrali dechu. Pak usedla a&nbsp;rozkrájené a&nbsp;cukrem posypané citróny, které jsem pro ni&nbsp;ukradl, když vařili punč, a&nbsp;které už&nbsp;byly jediné, které zbyly, přišly jí&nbsp;náramně vhod; jen mne pokaždé bodlo u&nbsp;srdce, když si&nbsp;posloužila kouskem její sousedka, kterou jsem ovšem také musil pobízet, aby čert za&nbsp;zlé neměl.</span></p>
        <p class="chunk" data-nb-ref-number="65" data-nb-words="79" data-nb-chars="456"><span class="idea" data-nb-ref-number="64" id="idea64" data-nb-words="79" data-nb-chars="456">Při třetím anglickém byli jsme druhý pár. Když jsme tak protančili řadu a&nbsp;já, sám pánbůh ví&nbsp;s&nbsp;jakou rozkoší, visel na&nbsp;její paži a&nbsp;na&nbsp;jejím oku, jež plálo nelíčeným výrazem upřímné, čisté radosti, dostali jsme se&nbsp;také k&nbsp;dámě, která mi&nbsp;už&nbsp;předtím byla nápadná roztomilým výrazem své ne&nbsp;už&nbsp;příliš mladé tváře. Podívala se&nbsp;s&nbsp;úsměvem na&nbsp;Lottu, pohrozila prstem, a&nbsp;když jsme se&nbsp;mihli kolem ní, vyslovila s&nbsp;náramnou významností jednou nebo dvakrát jméno „Albert“.</span></p>
        <p class="chunk" data-nb-ref-number="66" data-nb-words="136" data-nb-chars="795"><span class="idea" data-nb-ref-number="65" id="idea65" data-nb-words="136" data-nb-chars="795">„Kdo je&nbsp;to&nbsp;Albert?“ optal jsem se&nbsp;Lotty, „není-li to&nbsp;příliš smělá otázka.“ Chtěla mi&nbsp;právě odpovědět, když jsme se&nbsp;musili rozejít, abychom zatančili velkou osmičku, a&nbsp;zdálo se&nbsp;mi, že&nbsp;byla trochu zamyšlena, když jsme tak křižovali proti sobě. „Proč bych vám to&nbsp;neřekla,“ pravila, nabízejíc mi&nbsp;ruku k&nbsp;promenádě. „Albert je&nbsp;hodný člověk, s&nbsp;nímž jsem téměř zasnoubena!“ Nuže, to&nbsp;pro mne ovšem nebyla žádná novinka, vždyť mi&nbsp;to&nbsp;děvčata už&nbsp;cestou řekla; a&nbsp;přece mi&nbsp;to&nbsp;teď bylo docela nové, protože jsem to&nbsp;poprvé uvážil se&nbsp;zřetelem na&nbsp;ni, která se&nbsp;mi&nbsp;za&nbsp;těch několik chvil stala tak drahou. Zkrátka popletlo mě&nbsp;to, zapomněl jsem, že&nbsp;tančím, a&nbsp;dostal jsem se&nbsp;do&nbsp;nepravého páru, až&nbsp;všechno bylo v&nbsp;jednom chumlu; a&nbsp;jenom Lottina velká duchapřítomnost, její tahání a&nbsp;škubání, rychle zas všechno napravily.</span></p>
        <p class="chunk" data-nb-ref-number="67" data-nb-words="216" data-nb-chars="1355"><span class="idea" data-nb-ref-number="66" id="idea66" data-nb-words="216" data-nb-chars="1355">Tanec ještě nebyl u&nbsp;konce, když se&nbsp;zdvojnásobily blesky, které jsme už&nbsp;dávno pozorovali na&nbsp;obzoru a&nbsp;které jsem po&nbsp;celou tu&nbsp;dobu prohlašoval za&nbsp;blýskání na&nbsp;časy. Hrom přehlušil hudbu. Tři tanečnice vyběhly z&nbsp;řady, za&nbsp;nimi jejich páni. Zmatek byl všeobecný a&nbsp;hudba ustala. Je&nbsp;přirozené, že&nbsp;pohroma nebo hrůza, která nás překvapuje při zábavě, působí neskonale větším dojmem než jindy, jednak kontrastem, který tak živě pociťujeme, jednak (a to&nbsp;hlavně), protože naše smysly jsou už&nbsp;rozcitlivělé a&nbsp;tedy způsobilé rychleji přijmout jakýkoli dojem. Těmto příčinám připisuji podivuhodnou posunčinu, v&nbsp;niž některé slečny propukaly. Nejmoudřejší si&nbsp;sedla do&nbsp;kouta zády k&nbsp;oknu a&nbsp;zacpávala si&nbsp;uši, druhá před ni&nbsp;poklekla a&nbsp;schovala hlavu do&nbsp;jejího klína, třetí vklouzla mezi ně&nbsp;a&nbsp;objímala s&nbsp;velkým nářkem a&nbsp;pláčem svou sestřičku. Některé chtěly domů, jiné zas, nevědouce vůbec, co&nbsp;činí, nebyly ani do&nbsp;té&nbsp;míry při sobě, aby zabránily dotěrnosti našich mladíčků, kteří zřejmě měli plná ústa práce, aby všechny modlitbičky, určené nebesům, zachytily hned na&nbsp;rtech krásných ubožátek. Někteří z&nbsp;našich pánů sešli dolů, aby si&nbsp;v&nbsp;klidu zakouřili; a&nbsp;ostatní společnost nic nenamítala, když hospodská měla moudrý nápad a&nbsp;nabídla nám pokoj s&nbsp;okenicemi a&nbsp;záclonami. Sotva jsme tam vešli, rozestavila Lotta židle do&nbsp;kruhu, rozsadila společnost a&nbsp;navrhla, aby si&nbsp;na&nbsp;něco zahráli.</span></p>
        <p class="chunk" data-nb-ref-number="68" data-nb-words="313" data-nb-chars="1783"><span class="idea" data-nb-ref-number="67" id="idea67" data-nb-words="313" data-nb-chars="1783">Mnoho jich v&nbsp;naději na&nbsp;šťavnatou zástavu špulilo pusinku a&nbsp;mlsně se&nbsp;protahovalo: „Zahrajem si&nbsp;na&nbsp;počítanou, dávejte pozor! Budu vás v&nbsp;kruhu obcházet zprava nalevo a&nbsp;podle toho, jak vás docházím, budete počítat kolem dokola; každý řekne číslo, které na&nbsp;něho připadne; a&nbsp;to&nbsp;musí jít, jako když bičem práská! Kdo se&nbsp;zarazí anebo zmýlí, dostane políček. A&nbsp;tak až&nbsp;do&nbsp;tisíce.“ To&nbsp;ti&nbsp;byla podívaná! Chodila dokolečka s&nbsp;napřaženou paží; „jedna,“ začal prvý; „dvě,“ jeho soused; „tři,“ další a&nbsp;tak dále; pak nás začala obcházet rychleji a&nbsp;rychleji: tu&nbsp;se&nbsp;někdo spletl, plesk, už&nbsp;ji&nbsp;měl, a&nbsp;pro smích i&nbsp;ten další jednu slízl, plesk! A&nbsp;stále rychleji. Sám jsem dostal dvě a&nbsp;namlouval si&nbsp;s&nbsp;náramným potěšením, že&nbsp;byly důkladnější, než jaké uštědřovala ostatním. Všeobecný smích a&nbsp;všeobecná motanice učinily hře konec, ještě než jsme to&nbsp;dotáhli do&nbsp;tisíce. Nejdůvěrnější párky se&nbsp;vytratily; bouřka se&nbsp;přehnala. Šel jsem za&nbsp;Lottou do&nbsp;sálu. Cestou mi&nbsp;řekla: „Pro ťafky zapomněli na&nbsp;tu&nbsp;činu a&nbsp;na&nbsp;celý svět!“ Nevěděl jsem honem, co&nbsp;bych jí&nbsp;odpověděl. „Sama jsem se&nbsp;snad nejvíc bála, ale tím, že&nbsp;jsem dělala ze&nbsp;sebe hrdinku, abych ostatním dodala mysli, pomohla jsem si&nbsp;sama na&nbsp;nohy.“ Přistoupili jsme k&nbsp;oknu: hrom v&nbsp;dálce dozníval a&nbsp;líbezný déšť šuměl do&nbsp;kraje. Vlahým vzduchem k&nbsp;nám stoupala osvěžující vůně. – Stála tu&nbsp;opřena o&nbsp;lokte a&nbsp;její pohled se&nbsp;nořil do&nbsp;kraje; pohlédla k&nbsp;nebi a&nbsp;zase na&nbsp;mne; viděl jsem, že&nbsp;má&nbsp;oči plné slz; položila ruku na&nbsp;mou a&nbsp;řekla: „– Klopstock.“ Tonul jsem v&nbsp;proudu pocitů, kterým mě&nbsp;toto heslo zaplavilo. Přemohlo mě&nbsp;to. Sklonil jsem se&nbsp;k&nbsp;ní&nbsp;a&nbsp;v&nbsp;slzách nejvyšší rozkoše jsem jí&nbsp;políbil ruku. A&nbsp;pohlédl zase do&nbsp;jejích očí – Vznešený básníku! kéž bys byl viděl své zbožštění v&nbsp;těchto zracích! A&nbsp;kéž bych teď už&nbsp;nikdy nikým neslyšel vyslovovat tvé často znesvěcované jméno!</span></p>
        <h2 id="19-června" class="chunk" data-nb-ref-number="69" data-nb-words="2" data-nb-chars="10"><span class="idea" data-nb-ref-number="68" id="idea68" data-nb-words="2" data-nb-chars="10">19. června</span></h2>
        <p class="chunk" data-nb-ref-number="70" data-nb-words="39" data-nb-chars="207"><span class="idea" data-nb-ref-number="69" id="idea69" data-nb-words="39" data-nb-chars="207">Kde jsem v&nbsp;svém posledním dopise uvízl, už&nbsp;nevím; vím jen, že&nbsp;byly dvě hodiny s&nbsp;půlnoci, když jsem konečně ulehl, a&nbsp;že&nbsp;by&nbsp;to&nbsp;bylo bezpochyby trvalo do&nbsp;bílého rána, kdybych místo psaní byl mohl do&nbsp;tebe hučet.</span></p>
        <p class="chunk" data-nb-ref-number="71" data-nb-words="23" data-nb-chars="120"><span class="idea" data-nb-ref-number="70" id="idea70" data-nb-words="23" data-nb-chars="120">Co&nbsp;se&nbsp;ještě přihodilo, když jsme se&nbsp;vraceli z&nbsp;plesu, jsem ti&nbsp;sice ještě nevypravoval, ale ani dnes se&nbsp;mi&nbsp;do&nbsp;toho nechce.</span></p>
        <p class="chunk" data-nb-ref-number="72" data-nb-words="126" data-nb-chars="664"><span class="idea" data-nb-ref-number="71" id="idea71" data-nb-words="126" data-nb-chars="664">Východ slunce byl rozkošný. Těžkými krůpějemi orosený les a&nbsp;osvěžená pole kolem dokola! Naše společnice klímaly. Optala se&nbsp;mne, nechci-li se&nbsp;přidat k&nbsp;nim; že&nbsp;mi&nbsp;to&nbsp;mileráda promine. „Pokud tyhle zraky bdí,“ řekl jsem a&nbsp;podíval se&nbsp;pevně na&nbsp;ni, „potud buďte bez obav.“ A&nbsp;vydrželi jsme oba, až&nbsp;jsme dojeli k&nbsp;jejím vratům; děvečka jí&nbsp;tichounce otevřela a&nbsp;na&nbsp;otázku po&nbsp;otci a&nbsp;po&nbsp;dětech ji&nbsp;ujistila, že&nbsp;jsou všichni zdrávi a&nbsp;že&nbsp;ještě spí. A&nbsp;tu&nbsp;jsem se&nbsp;s&nbsp;ní&nbsp;rozloučil se&nbsp;slibem, že&nbsp;ji&nbsp;ještě téhož dne uvidím. A&nbsp;dostál jsem svému slovu a&nbsp;od&nbsp;té&nbsp;doby, ať&nbsp;si&nbsp;slunce, měsíc a&nbsp;všechny hvězdy dělají, co&nbsp;chtějí, já&nbsp;nikdy nevím, zda je&nbsp;noc či&nbsp;den, a&nbsp;celý svět mi&nbsp;mizí před očima.</span></p>
        <h2 id="21-června" class="chunk" data-nb-ref-number="73" data-nb-words="2" data-nb-chars="10"><span class="idea" data-nb-ref-number="72" id="idea72" data-nb-words="2" data-nb-chars="10">21. června</span></h2>
        <p class="chunk" data-nb-ref-number="74" data-nb-words="59" data-nb-chars="324"><span class="idea" data-nb-ref-number="73" id="idea73" data-nb-words="59" data-nb-chars="324">Prožívám dny tak blažené jako ty, které Bůh svým svatým chystá na&nbsp;nebesích. A&nbsp;ať&nbsp;se&nbsp;se&nbsp;mnou stane, co&nbsp;stane: nesmím už&nbsp;nikdy říci, že&nbsp;jsem neužil radostí, nejčistších radostí života. Znáš můj Wahlheim. Tam jsem už&nbsp;jako doma. Odtamtud mám jen půl hodiny k&nbsp;Lottě, tam mám pocit sebe sama a&nbsp;všeho štěstí, které je&nbsp;člověku dáno.</span></p>
        <p class="chunk" data-nb-ref-number="75" data-nb-words="38" data-nb-chars="229"><span class="idea" data-nb-ref-number="74" id="idea74" data-nb-words="38" data-nb-chars="229">Když jsem si&nbsp;vybral Wahlheim za&nbsp;cíl svých procházek, netušil jsem, že&nbsp;je&nbsp;tak blízko nebe. Kolikrát jsem na&nbsp;svých dalekých toulkách, někdy z&nbsp;vrcholku hory, někdy roviny za&nbsp;řekou, viděl myslivnu, která nyní obmyká všechna má&nbsp;přání.</span></p>
        <p class="chunk" data-nb-ref-number="76" data-nb-words="45" data-nb-chars="246"><span class="idea" data-nb-ref-number="75" id="idea75" data-nb-words="45" data-nb-chars="246">Milý Viléme, zamyslil jsem se&nbsp;nad tím, co&nbsp;že&nbsp;to&nbsp;je, co&nbsp;člověka stále pudí, aby rozprostraňoval, aby činil nové objevy, aby se&nbsp;toulal; a&nbsp;pak zase nad tím, jak rádi se&nbsp;poddáváme omezení a&nbsp;vezeme v&nbsp;koleji zvyku, aniž se&nbsp;ohlížíme napravo nebo nalevo.</span></p>
        <p class="chunk" data-nb-ref-number="77" data-nb-words="143" data-nb-chars="763"><span class="idea" data-nb-ref-number="76" id="idea76" data-nb-words="143" data-nb-chars="763">Je&nbsp;to&nbsp;divné: Když jsem přišel sem a&nbsp;díval se&nbsp;z&nbsp;kopce do&nbsp;krásného údolí, všechno mě&nbsp;bůhvíjak přitahovalo. Tam ten lesík! Ach, kdyby ses mohl ztrácet v&nbsp;jeho šeru! Tam ten vrchol! Ach, kdybys mohl odtamtud přehlížet širý kraj! Řetěz hor a&nbsp;důvěrných údolí! Ó, kéž bych mohl do&nbsp;nich zabloudit! Spěchal jsem tam! a&nbsp;vrátil jsem se&nbsp;zas a&nbsp;nenalezl, več jsem doufal. Je&nbsp;to&nbsp;s&nbsp;dálkou jako s&nbsp;budoucností. Cosi velkého, zšeřelého stojí před naší duší, náš cit se&nbsp;v&nbsp;tom ztrácí jako náš zrak, a&nbsp;my&nbsp;zatoužíme oddat se&nbsp;celou svou duší, dát se&nbsp;naplnit jediným, nádherně velkým pocitem. – A&nbsp;žel, když se&nbsp;přihrne, když to&nbsp;už&nbsp;není „tam“, ale „tady“, je&nbsp;vše takové jako předtím, a&nbsp;my&nbsp;tu&nbsp;stojíme ve&nbsp;vší své chudobě a&nbsp;omezenosti, a&nbsp;naše duše žízní zas po&nbsp;nápoji, jenž před ní&nbsp;věčně couvá.</span></p>
        <p class="chunk" data-nb-ref-number="78" data-nb-words="41" data-nb-chars="214"><span class="idea" data-nb-ref-number="77" id="idea77" data-nb-words="41" data-nb-chars="214">A&nbsp;tak zatouží i&nbsp;nejnepokojnější tulák zas po&nbsp;své otčině a&nbsp;nalézá v&nbsp;své chýši, na&nbsp;prsou své ženy, v&nbsp;kruhu svých dětí a&nbsp;v&nbsp;práci, kterou koná, aby je&nbsp;uživil, všechnu tu&nbsp;slast, kterou marně hledal v&nbsp;širém pustém světě.</span></p>
        <p class="chunk" data-nb-ref-number="79" data-nb-words="99" data-nb-chars="606"><span class="idea" data-nb-ref-number="78" id="idea78" data-nb-words="99" data-nb-chars="606">Když se&nbsp;tak ráno s&nbsp;vycházejícím sluncem vydávám do&nbsp;svého Wahlheimu a&nbsp;v&nbsp;zahradě kolem hospody si&nbsp;sám natrhám lusek, když je&nbsp;vyloupám a&nbsp;mezitím si&nbsp;zase čtu v&nbsp;svém Homérovi; když si&nbsp;v&nbsp;kuchyňce vyberu hrnec, vydloubnu kousek másla, postavím hrášek na&nbsp;oheň, přikryji poklicí a&nbsp;sednu k&nbsp;němu, abych jej protřásal; tu&nbsp;cítím tak živě, jak ti&nbsp;nádherní chlapíci, ti&nbsp;zpupní nápadníci Penelopini porážejí voly a&nbsp;prasata, jak je&nbsp;rozbírají a&nbsp;pečou. Neznám nic, co&nbsp;by&nbsp;mě&nbsp;naplňovalo stejně poklidným a&nbsp;pravdivým pocitem jako úkony patriarchálního života, které bohudíky, bez afektace, dovedu vetkat do&nbsp;osnovy své existence.</span></p>
        <p class="chunk" data-nb-ref-number="80" data-nb-words="57" data-nb-chars="328"><span class="idea" data-nb-ref-number="79" id="idea79" data-nb-words="57" data-nb-chars="328">Jak jsem rád, že&nbsp;mé&nbsp;srdce dovede procítit prostou, nevinnou radost člověka, jenž si&nbsp;nese na&nbsp;stůl hlávku zelí, kterou sám vypěstoval, a&nbsp;pak si&nbsp;pochutnává nejenom na&nbsp;tom, co&nbsp;uvařil, nýbrž i&nbsp;na&nbsp;všech těch dobrých dnech a&nbsp;krásných jitrech, kdy svou zeleninu sázel, na&nbsp;líbezných večerech, kdy ji&nbsp;zaléval a&nbsp;kdy se&nbsp;těšil, jak prospívá.</span></p>
        <h2 id="29-června" class="chunk" data-nb-ref-number="81" data-nb-words="2" data-nb-chars="10"><span class="idea" data-nb-ref-number="80" id="idea80" data-nb-words="2" data-nb-chars="10">29. června</span></h2>
        <p class="chunk" data-nb-ref-number="82" data-nb-words="122" data-nb-chars="683"><span class="idea" data-nb-ref-number="81" id="idea81" data-nb-words="122" data-nb-chars="683">Předevčírem přijel lékař z&nbsp;městečka k&nbsp;správcovi a&nbsp;našel mě&nbsp;na&nbsp;zemi mezi Lottinými dětmi, jak jedny mi&nbsp;lezou po&nbsp;zádech, jiné mě&nbsp;pokoušejí a&nbsp;jak je&nbsp;lechtám a&nbsp;dělám s&nbsp;nimi náramný tartas. Doktor je&nbsp;dogmatický panák a&nbsp;v&nbsp;rozhovoru si&nbsp;věčně upravuje manžety a&nbsp;popotrhuje krejzlík až&nbsp;po&nbsp;samý pupek; shledal tedy, že&nbsp;se&nbsp;to&nbsp;nesnáší s&nbsp;důstojností vzdělaného člověka; to&nbsp;jsem mu&nbsp;viděl na&nbsp;nose. Nedal jsem se&nbsp;však ani v&nbsp;nejmenším rušit; nechal jsem ho&nbsp;hudrovat o&nbsp;velerozumných věcech a&nbsp;postavil dětem zase z&nbsp;karet domky, když je&nbsp;zrovna rozmetaly. Však také potom chodil po&nbsp;městě a&nbsp;stěžoval si&nbsp;lidem, že&nbsp;správcovic děti jsou už&nbsp;tak jako tak dost nezvedené, a&nbsp;ten Werther že&nbsp;je&nbsp;teď dočista pokazí.</span></p>
        <p class="chunk" data-nb-ref-number="83" data-nb-words="170" data-nb-chars="955"><span class="idea" data-nb-ref-number="82" id="idea82" data-nb-words="170" data-nb-chars="955">Ba, Viléme, děti jsou mému srdci ze&nbsp;všech tvorů nejbližší. Když se&nbsp;tak na&nbsp;ně&nbsp;dívám a&nbsp;vidím v&nbsp;tom drobečku zárodky všech těch ctností a&nbsp;sil, kterých jim jednou bude tolik zapotřebí, když poznávám v&nbsp;umíněnosti všechnu tu&nbsp;budoucí skutečnost a&nbsp;pevnost charakteru, v&nbsp;rozpustilosti všechnu budoucí veselou mysl a&nbsp;lehkost překonávající nástrahy světa, a&nbsp;všechno tak nepokažené, tak ucelené! Pořád, pořád si&nbsp;opakuji zlatá slova učitele lidstva: nebudete-li jako jedno z&nbsp;těch…! A&nbsp;prosím, s&nbsp;nimi, kdo jsou jako my, kdo by&nbsp;měly být našimi vzory, zacházíme jako se&nbsp;svými poddanými! Mají být bez vlastní vůle! Což my&nbsp;ji&nbsp;nemáme? A&nbsp;v&nbsp;čem je&nbsp;naše přednost? – Protože jsme starší a&nbsp;chytřejší? Panebože na&nbsp;nebi, staré děti vidíš a&nbsp;mladé děti a&nbsp;nic víc, a&nbsp;z&nbsp;kterých máš větší radost, to&nbsp;nám tvůj syn už&nbsp;dávno zjevil. Ale oni ho&nbsp;vyznávají, a&nbsp;neposlouchají ho&nbsp;– to&nbsp;je&nbsp;také stará vesta, a&nbsp;hnětou své děti k&nbsp;svému obrazu a&nbsp;– Sbohem, Viléme, nechce se&nbsp;mi&nbsp;už&nbsp;o&nbsp;tom rabulírovat<a href="./resources/undefined">[4]</a>.</span></p>
        <h2 id="1-července" class="chunk" data-nb-ref-number="84" data-nb-words="2" data-nb-chars="11"><span class="idea" data-nb-ref-number="83" id="idea83" data-nb-words="2" data-nb-chars="11">1. července</span></h2>
        <p class="chunk" data-nb-ref-number="85" data-nb-words="647" data-nb-chars="3711"><span class="idea" data-nb-ref-number="84" id="idea84" data-nb-words="647" data-nb-chars="3711">Čím je&nbsp;Lotta nemocnému, to&nbsp;cítím na&nbsp;svém vlastním ubohém srdci, jež je&nbsp;na&nbsp;tom hůř než leckteré skomírající na&nbsp;smrtelném lůžku. Stráví několik dnů v&nbsp;městě u&nbsp;jedné hodné paní, jejíž konec se&nbsp;podle výroků lékařů blíží a&nbsp;v&nbsp;těchto posledních okamžicích chce mít Lottu kolem sebe. Navštívil jsem s&nbsp;ní&nbsp;minulý týden faráře v&nbsp;St…, ve&nbsp;vesničce asi hodinku stranou v&nbsp;horách. Došli jsme tam okolo čtvrté. Lotta vzala s&nbsp;sebou svou mladší sestřičku. Když jsme vkročili na&nbsp;dvůr fary, do&nbsp;stínu dvou vysokých ořechů, seděl dobrý stařec na&nbsp;lavičce na&nbsp;zápraží, a&nbsp;když uviděl Lottu, byl jako omlazený, zapomněl svou sukovici a&nbsp;odvážil se&nbsp;bez ní&nbsp;jít naproti. Běžela k&nbsp;němu, přiměla ho, aby si&nbsp;zase sedl a&nbsp;sama přisedla k&nbsp;němu. Vyřizovala srdečné pozdravy od&nbsp;otce a&nbsp;polaskala se&nbsp;s&nbsp;jeho umrněným, umolousaným benjamínkem. Tos měl vidět, jak se&nbsp;k&nbsp;starci měla, jak křičela, aby ji&nbsp;slyšely jeho nedoslýchavé uši, jak mu&nbsp;vypravovala o&nbsp;mladých silných lidech, kteří umřeli znenadání, o&nbsp;výtečnosti Karlových Varů, jak pochválila jeho rozhodnutí pobýt tam v&nbsp;příštím létě a&nbsp;jak se&nbsp;jí&nbsp;zdálo, že&nbsp;vypadá o&nbsp;hodně líp, že&nbsp;je&nbsp;o&nbsp;hodně čilejší od&nbsp;té&nbsp;doby, co&nbsp;ho&nbsp;naposledy viděla. Já&nbsp;jsem zatím paní farářové vysekl několik poklon, starý se&nbsp;všecek rozjařil, a&nbsp;když jsem nemohl nepochválit krásné ořechy, které nás tak líbezně obdarovaly svým stínem, dal se, ne&nbsp;bez okolků, do&nbsp;vypravování jejich historie. „Kdo sázel tuhleten starý, nevíme,“ řekl, „jedni říkají, že&nbsp;ten, a&nbsp;jiní zas, že&nbsp;jiný farář. Ale ten mladší tam vzadu má&nbsp;tolik let jako moje žena, v&nbsp;říjnu mu&nbsp;bude padesát. Její otec jej sázel zrána toho dne, kdy se&nbsp;navečer narodila. Byl mým předchůdcem v&nbsp;úřadě, a&nbsp;jak drahý mu&nbsp;byl ten strom, to&nbsp;vám ani nevypovím. A&nbsp;mně je&nbsp;věru stejně milý: má&nbsp;žena seděla pod ním na&nbsp;kládě a&nbsp;pletla, když jsem před sedmadvacíti lety jako chudý student přišel poprvé sem na&nbsp;dvůr.“ Lotta se&nbsp;ptala po&nbsp;jeho dceři; šla prý s&nbsp;panem Schmidtem na&nbsp;louku za&nbsp;ženci, a&nbsp;stařec pokračoval ve&nbsp;svém vypravování o&nbsp;tom, jak si&nbsp;ho&nbsp;jeho předchůdce zamiloval a&nbsp;jeho dcera rovněž a&nbsp;jak se&nbsp;stal napřed jeho vikářem a&nbsp;později jeho nástupcem. Sotva dovypravoval, když se&nbsp;zahradou přinesla farářovic dcerka s&nbsp;takzvaným panem Schmidtem. Vítala se&nbsp;s&nbsp;Lottou srdečně a&nbsp;vřele. A&nbsp;přiznávám se, že&nbsp;se&nbsp;mi&nbsp;líbila: prudká urostlá brunetka, která by&nbsp;člověka na&nbsp;letním bytě nějaký ten měsíc docela dobře pobavila. Pan Schmidt byl její nápadník, jak se&nbsp;hned ukázalo – jemný, ale tichý člověk, který se&nbsp;nechtěl přidat k&nbsp;našemu rozhovoru, ačkoliv ho&nbsp;Lotta do&nbsp;něho neustále vtahovala; a&nbsp;co&nbsp;mě&nbsp;nejvíc mrzelo, četl jsem mu&nbsp;na&nbsp;tváři, že&nbsp;příčinou jeho zamlklosti je&nbsp;spíš umíněnost a&nbsp;mrzoutství než omezený rozum. Později se&nbsp;to&nbsp;ukázalo pohříchu až&nbsp;příliš zjevně, když Bedřiška na&nbsp;procházce šla s&nbsp;Lottou a&nbsp;někdy také se&nbsp;mnou: tu&nbsp;se&nbsp;tvář pana Schmidta, jež tak jako tak byla poněkud snědého zabarvení, dočista zatemnila, takže bylo na&nbsp;čase, aby mě&nbsp;Lotta zatáhla za&nbsp;rukáv a&nbsp;varovala, abych nechal toho dvoření Bedřišce. Mne však na&nbsp;světě nic tak nemrzí, jako když se&nbsp;lidé navzájem mučí, zejména když si&nbsp;mladí lidé v&nbsp;květu svého života, kdy by&nbsp;mohli být nejpřístupnější všem radostem, hloupostmi ztrpčují těch pár dnů dobré pohody a&nbsp;teprv příliš pozdě poznávají nenahraditelnost toho, co&nbsp;tak zbůhdarma utratili. Mne to&nbsp;dopalovalo a&nbsp;neodpustil jsem si, když jsme se&nbsp;k&nbsp;večeru vrátili na&nbsp;faru a&nbsp;jedli mléko s&nbsp;nadrobeným chlebem a&nbsp;řeč se&nbsp;stočila na&nbsp;slasti a&nbsp;strasti v&nbsp;životě, abych se&nbsp;toho nechytil a&nbsp;nehřímal od&nbsp;plic proti špatné náladě. „My, lidé, si&nbsp;často stěžujeme,“ začal jsem, „že je&nbsp;dobrých dnů tak málo a&nbsp;zlých tak mnoho; a&nbsp;jak se&nbsp;mi&nbsp;zdá, neprávem. Kdybychom vždy měli srdce otevřené, které by&nbsp;bylo ochotné užít dobrého, co&nbsp;nám Bůh každý den chystá, měli bychom pak dost síly, abychom snášeli zlé, když přijde.“</span></p>
        <p class="chunk" data-nb-ref-number="86" data-nb-words="419" data-nb-chars="2414"><span class="idea" data-nb-ref-number="85" id="idea85" data-nb-words="419" data-nb-chars="2414">„Nejsme však pány své duše,“ opáčila farářka. „Co toho jen závisí na&nbsp;těle! Když člověk není zdráv, ať&nbsp;je&nbsp;kde je, nikde ho&nbsp;nic netěší.“ To&nbsp;jsem připustil. „Budeme tedy na&nbsp;to&nbsp;hledět jako na&nbsp;chorobu a&nbsp;podíváme se, jestli proti ní&nbsp;nenajdeme lék!“– „S tím bych skoro souhlasila,“ řekla Lotta, „já aspoň si&nbsp;myslím, že&nbsp;hodně záleží na&nbsp;nás. Vím to&nbsp;podle sebe: když mě&nbsp;něco dopaluje a&nbsp;chce mi&nbsp;živou mocí pokazit náladu, vyskočím a&nbsp;zazpívám si&nbsp;několik čtverylek a&nbsp;zatančím si&nbsp;po&nbsp;zahradě a&nbsp;hned je&nbsp;to&nbsp;pryč.“ – „To jsem právě chtěl říci,“ přidal jsem se&nbsp;k&nbsp;ní, „je to&nbsp;se&nbsp;špatnou náladou přesně tak jako s&nbsp;leností. Neboť je&nbsp;to&nbsp;jakási lenost. Jsme k&nbsp;ní&nbsp;od&nbsp;přírody velmi náchylní, a&nbsp;přece když jen máme dost síly, abychom se&nbsp;vzmužili, jde nám práce od&nbsp;ruky a&nbsp;máme z&nbsp;činnosti pravou rozkoš.“ Bedřiška velmi pozorně poslouchala a&nbsp;mladík mi&nbsp;namítl, že&nbsp;člověk sám sebou nevládne, nejméně však svými pocity. „Je tu&nbsp;řeč o&nbsp;nepříjemném pocitu,“ řekl jsem, „kterého se&nbsp;přece každý rád zbaví. A&nbsp;nikdo neví, co&nbsp;by&nbsp;dokázal, dokud to&nbsp;nezkusí. Kdo je&nbsp;nemocen, přeptá se&nbsp;přece u&nbsp;všech možných lékařů, co&nbsp;má&nbsp;dělat; a&nbsp;neodmítne největší odříkání a&nbsp;nejtrpčí léky, jen aby se&nbsp;zas uzdravil. A&nbsp;to&nbsp;si&nbsp;přece přeje.“ Všiml jsem si, že&nbsp;starý pán napíná sluch, aby mohl sledovat náš rozhovor. Mluvil jsem tedy hlasitěji, obraceje se&nbsp;k&nbsp;němu. „Káže se&nbsp;proti tolika neřestem,“ řekl jsem, „ale neslyšel jsem dosud, aby se&nbsp;z&nbsp;kazatelny hřímalo proti špatné náladě<a href="./resources/undefined">[5]</a> –“ „To by&nbsp;měli dělat hlavně faráři v&nbsp;městech,“ řekl, „vesničané špatnou náladu neznají, ale ani jim by&nbsp;to&nbsp;občas neškodilo. Byla by&nbsp;to&nbsp;aspoň lekce pro jejich ženy a&nbsp;pro pana správce.“ Společnost se&nbsp;smála a&nbsp;on&nbsp;s&nbsp;námi, až&nbsp;se&nbsp;zakuckal, což na&nbsp;chvíli přerušilo náš rozhovor. Nato se&nbsp;zas pan Schmidt ujal slova: „Nazval jste špatnou náladu neřestí. Zdá se&nbsp;mi, že&nbsp;přepínáte.“ – „Nikoliv,“ odpověděl jsem, „zasluhuje-li toho jména to, čím škodíme sobě i&nbsp;svým bližním. Není smutné dost, že&nbsp;se&nbsp;nedovedeme navzájem obšťastnit, musíme se&nbsp;také ještě olupovat o&nbsp;radost, jakou si&nbsp;každé srdce někdy dovede samo poskytnout? A&nbsp;jmenujte mi&nbsp;člověka, aby měl špatnou náladu, a&nbsp;přece měl tolik slušnosti, aby ji&nbsp;skryl, aby ji&nbsp;snášel sám, aniž poruší radosti, které kvetou kolem něho. Anebo je&nbsp;to&nbsp;snad vnitřní nespokojenost s&nbsp;naší vlastní bezcenností, nelibost nad námi samými, která je&nbsp;vždy spojena se&nbsp;závistí, podněcovanou hloupou marnivostí: Vidíme šťastné lidi, které neobšťastňujeme my, a&nbsp;to&nbsp;je&nbsp;nám nesnesitelné!“</span></p>
        <p class="chunk" data-nb-ref-number="87" data-nb-words="62" data-nb-chars="391"><span class="idea" data-nb-ref-number="86" id="idea86" data-nb-words="62" data-nb-chars="391">Lotta se&nbsp;na&nbsp;mne usmívala, když viděla, jak se&nbsp;rozohňuji, a&nbsp;slzička v&nbsp;Bedřiščině oku mě&nbsp;pobízela, abych pokračoval. „Běda těm,“ řekl jsem, „kdo zneužívají moci, která je&nbsp;jim dána nad srdcem bližního, aby je&nbsp;olupovali o&nbsp;prosté radosti, které z&nbsp;něho samého klíčí. Všechny dary, všechny ochoty světa nenahradí okamžik radosti z&nbsp;nás samých, kterou nám ztrpčila závistivá řevnivost našeho tyrana!“</span></p>
        <p class="chunk" data-nb-ref-number="88" data-nb-words="19" data-nb-chars="112"><span class="idea" data-nb-ref-number="87" id="idea87" data-nb-words="19" data-nb-chars="112">Srdce mi&nbsp;překypovalo v&nbsp;tomto okamžiku, vzpomínka lecčeho minulého dotírala na&nbsp;mé&nbsp;nitro a&nbsp;slzy mi&nbsp;stouply do&nbsp;očí.</span></p>
        <p class="chunk" data-nb-ref-number="89" data-nb-words="123" data-nb-chars="746"><span class="idea" data-nb-ref-number="88" id="idea88" data-nb-words="123" data-nb-chars="746">„Kdyby si&nbsp;člověk jen denně opakoval,“ zvolal jsem: „Nedokážeš nic pro své přátele, než leda nerušit jejich radosti a&nbsp;rozmnožovat jejich štěstí tím, že&nbsp;ho&nbsp;užíváš s&nbsp;nimi. Můžeš jim poskytnout jedinou krůpěj úlevy, když jejich nejinternější duše se&nbsp;mučí hroznou vášní anebo je&nbsp;rozkrvácená soužením? A&nbsp;když pak na&nbsp;člověka udeří poslední, nejúzkostnější choroba, na&nbsp;člověka, kterého jsi podlamoval, dokud kvetl, a&nbsp;když tu&nbsp;pak leží v&nbsp;ubohém ochabnutí a&nbsp;oko tupě zírá k&nbsp;nebesům a&nbsp;smrtelný pot vyráží na&nbsp;jeho čele, a&nbsp;ty&nbsp;stojíš před lůžkem jako zatracenec a&nbsp;cítíš z&nbsp;hloubi duše, že&nbsp;nic nezmůžeš veškerou svou mocí, a&nbsp;když tvé nitro svírá tak křečovitý strach, že&nbsp;bys dal všechno, abys hynoucímu stvoření mohl vdechnout trochu síly, jedinou jiskru odvahy.“</span></p>
        <p class="chunk" data-nb-ref-number="90" data-nb-words="68" data-nb-chars="373"><span class="idea" data-nb-ref-number="89" id="idea89" data-nb-words="68" data-nb-chars="373">Vzpomínka na&nbsp;jednu takovou scénu, kterou jsem zažil, se&nbsp;při těch slovech veškerou svou tíhou hroutila na&nbsp;mne. Zakryl jsem si&nbsp;oči kapesníkem a&nbsp;opustil společnost; jen Lottin hlas, že&nbsp;už&nbsp;musíme jít, mě&nbsp;zase vzkřísil. A&nbsp;jak mi&nbsp;po&nbsp;cestě vycinkala, že&nbsp;beru na&nbsp;všem příliš vroucí účast a&nbsp;že&nbsp;mě&nbsp;to&nbsp;všechno připraví do&nbsp;hrobu! Abych se&nbsp;prý šetřil! Ó&nbsp;ten anděl! Tobě kvůli musím žít!</span></p>
        <h2 id="6-července" class="chunk" data-nb-ref-number="91" data-nb-words="2" data-nb-chars="11"><span class="idea" data-nb-ref-number="90" id="idea90" data-nb-words="2" data-nb-chars="11">6. července</span></h2>
        <p class="chunk" data-nb-ref-number="92" data-nb-words="237" data-nb-chars="1293"><span class="idea" data-nb-ref-number="91" id="idea91" data-nb-words="237" data-nb-chars="1293">Je&nbsp;stále u&nbsp;své umírající přítelkyně a&nbsp;je&nbsp;stále táž, stále totéž činné, láskyplné stvoření, které kam se&nbsp;podívá, utišuje bolesti a&nbsp;dává lidem štěstí. Vyšla si&nbsp;včera večer s&nbsp;Marianou a&nbsp;s&nbsp;malou Málkou na&nbsp;procházku. Já&nbsp;jsem o&nbsp;tom věděl a&nbsp;potkal ji; šli jsme tedy spolu. Po&nbsp;cestě, která trvala půldruhé hodiny, vraceli jsme se&nbsp;směrem k&nbsp;městu. Přišli jsme k&nbsp;studni, která je&nbsp;mi&nbsp;tak drahá, a&nbsp;nyní se&nbsp;mi&nbsp;stala ještě tisíckrát dražší, když si&nbsp;Lotta sedla na&nbsp;zídku. Rozhlédl jsem se, ach!, a&nbsp;doba, kdy jsem byl tak docela sám, zas ve&nbsp;mně ožila. Milá studně, řekl jsem si, od&nbsp;těch dob jsem neodpočíval u&nbsp;tvých chladných vod a&nbsp;někdy jsem se&nbsp;v&nbsp;spěchu na&nbsp;tebe ani nepodíval. Shlédl jsem dolů a&nbsp;viděl jsem, jak Málka se&nbsp;sklenicí vody, velmi zabrána do&nbsp;svého úkonu, stoupá vzhůru k&nbsp;nám. Zatím je&nbsp;tu&nbsp;již Málka se&nbsp;sklenicí, Mariana chce ji&nbsp;dítěti vzít, ale „ne!“ volá dítě s&nbsp;nejroztomilejším výrazem: „Ne, ty&nbsp;musíš pít první, Lottynko!“ Mě&nbsp;ta&nbsp;opravdovost a&nbsp;dobrota jejího zvolání tak nadchla, že&nbsp;jsem nevěděl, jak projevit své city; popadl jsem dítě a&nbsp;zlíbal je&nbsp;tak prudce, že&nbsp;se&nbsp;hned dalo do&nbsp;křiku a&nbsp;do&nbsp;pláče. „Neměl jste to&nbsp;dělat,“ řekla Lotta. Byl jsem zaražen. „Pojď sem, Málko,“ pokračovala a&nbsp;vedla ji&nbsp;za&nbsp;ruku po&nbsp;schodech dolů. „Na, tady se&nbsp;umyj z&nbsp;čisté studánky, rychle, rychle, pak ti&nbsp;to&nbsp;vůbec neublíží.“</span></p>
        <p class="chunk" data-nb-ref-number="93" data-nb-words="94" data-nb-chars="505"><span class="idea" data-nb-ref-number="92" id="idea92" data-nb-words="94" data-nb-chars="505">Tak jsem tu&nbsp;stál a&nbsp;díval se, s&nbsp;jakou horlivostí si&nbsp;ta&nbsp;maličká třela tváře, s&nbsp;jakou vírou, že&nbsp;zázračný pramen smyje všechno znečištění a&nbsp;odčiní všechno pohanění, že&nbsp;jí&nbsp;už&nbsp;nenarostou ošklivé vousy! Jak Lotta řekla „už dost“ a&nbsp;jak se&nbsp;dítě přece mylo pořád horlivě dál, jako by&nbsp;víc bylo účinnější než málo – Říkám ti, Viléme, že&nbsp;jsem nikdy necítil více zbožné úcty, ani při křtu, než tady; a&nbsp;když Lotta přišla zase nahoru, byl bych se&nbsp;před ní&nbsp;vrhl do&nbsp;prachu jako před prorokem, jenž sňal vinu z&nbsp;celého národa.</span></p>
        <p class="chunk" data-nb-ref-number="94" data-nb-words="112" data-nb-chars="635"><span class="idea" data-nb-ref-number="93" id="idea93" data-nb-words="112" data-nb-chars="635">Večer jsem si&nbsp;nemohl odpustit, abych v&nbsp;své radosti nevypravoval celý příběh komusi, komu jsem přisuzoval lidský cit, protože jsem viděl, že&nbsp;má&nbsp;rozum. To&nbsp;jsem si&nbsp;dal! Řekl, že&nbsp;se&nbsp;Lotta dopustila náramné chyby, že&nbsp;to&nbsp;není dobře děti takhle bulíkovat, takové báchorky že&nbsp;zavdávají příčinu k&nbsp;nespočetným bludům a&nbsp;pověrám a&nbsp;že&nbsp;je&nbsp;třeba děti hned od&nbsp;samého začátku před nimi chránit. Tak mě&nbsp;napadlo, že&nbsp;ten rozšafa sotva před týdnem dal pokřtít své děcko; myslil jsem si&nbsp;tedy, ať&nbsp;si&nbsp;mudruje, a&nbsp;zůstal v&nbsp;srdci věren své pravdě: máme s&nbsp;dětmi jednat tak, jak Bůh jedná s&nbsp;námi; obšťastňuje nás nejvíc, když nás nechá potácet se&nbsp;v&nbsp;blaženém bludu.</span></p>
        <h2 id="8-července" class="chunk" data-nb-ref-number="95" data-nb-words="2" data-nb-chars="11"><span class="idea" data-nb-ref-number="94" id="idea94" data-nb-words="2" data-nb-chars="11">8. července</span></h2>
        <p class="chunk" data-nb-ref-number="96" data-nb-words="12" data-nb-chars="66"><span class="idea" data-nb-ref-number="95" id="idea95" data-nb-words="12" data-nb-chars="66">Jaké jsme to&nbsp;děti! Jak lačníme po&nbsp;jediném pohledu! Jaké jsme děti!</span></p>
        <p class="chunk" data-nb-ref-number="97" data-nb-words="170" data-nb-chars="905"><span class="idea" data-nb-ref-number="96" id="idea96" data-nb-words="170" data-nb-chars="905">Vyšli jsme si&nbsp;do&nbsp;Wahlheimu, slečny jely napřed, a&nbsp;na&nbsp;procházce se&nbsp;mi&nbsp;zdálo, že&nbsp;v&nbsp;Lottiných černých očích – Jsem bláhový, odpusť mi&nbsp;to, měl bys je&nbsp;vidět, ty&nbsp;oči! Abych to&nbsp;tedy řekl stručně, neboť sotva koukám, jak jsem ospalý: Tak slečny tedy nastoupí a&nbsp;kolem kočáru stojí mladý W…, Selstadt, Audran a&nbsp;já. Když se&nbsp;usadily, konverzovaly s&nbsp;panáčky o&nbsp;sto šest; jeden větší floutek a&nbsp;větroplach než druhý. Hledal jsem Lottiny oči! Ach, těkaly od&nbsp;jednoho k&nbsp;druhému – ale na&nbsp;mne, na&nbsp;mne, jenž jsem tu&nbsp;stál zcela sám, s&nbsp;jedinou myšlenkou na&nbsp;ni, na&nbsp;mne se&nbsp;vůbec nepodívala! Mé&nbsp;srdce jí&nbsp;šeptalo tisíceré sbohem! a&nbsp;ona mě&nbsp;neviděla! Kočár odjel a&nbsp;mně vstoupily slzy do&nbsp;očí. Díval jsem se&nbsp;za&nbsp;ní. Viděl jsem, jak se&nbsp;její klobouček vyklání z&nbsp;vozu, jak se&nbsp;ohlíží, aby mě&nbsp;uviděla. Ach! Mne? – Příteli! V&nbsp;této nejistotě se&nbsp;potácím! To&nbsp;je&nbsp;má&nbsp;jediná útěcha. Snad se&nbsp;přece ohlédla za&nbsp;mnou. Snad. – Dobrou noc! Jsem já&nbsp;to&nbsp;dítě!</span></p>
        <h2 id="10-července" class="chunk" data-nb-ref-number="98" data-nb-words="2" data-nb-chars="12"><span class="idea" data-nb-ref-number="97" id="idea97" data-nb-words="2" data-nb-chars="12">10. července</span></h2>
        <p class="chunk" data-nb-ref-number="99" data-nb-words="66" data-nb-chars="326"><span class="idea" data-nb-ref-number="98" id="idea98" data-nb-words="66" data-nb-chars="326">Jak se&nbsp;hloupě vyjímám, když se&nbsp;ve&nbsp;společnosti mluví o&nbsp;ní, to&nbsp;si&nbsp;nepřej vidět. A&nbsp;když se&nbsp;mne dokonce ptají, jak se&nbsp;mi&nbsp;líbí – líbí! To&nbsp;slovo je&nbsp;mi&nbsp;na&nbsp;smrt protivné! Jaký by&nbsp;to&nbsp;musil být tupý chlap, aby se&nbsp;mu&nbsp;Lotta jen líbila, aby mu&nbsp;nezabírala všechny smysly a&nbsp;všechen cit! Líbí! Onehdy se&nbsp;mne kdosi ptal, jak se&nbsp;mi&nbsp;líbí Ossian!</span></p>
        <h2 id="11-července" class="chunk" data-nb-ref-number="100" data-nb-words="2" data-nb-chars="12"><span class="idea" data-nb-ref-number="99" id="idea99" data-nb-words="2" data-nb-chars="12">11. července</span></h2>
        <p class="chunk" data-nb-ref-number="101" data-nb-words="233" data-nb-chars="1307"><span class="idea" data-nb-ref-number="100" id="idea100" data-nb-words="233" data-nb-chars="1307">Paní M… je&nbsp;už&nbsp;velmi chatrná, modlím se&nbsp;za&nbsp;její život, protože trpím, kde trpí Lotta. Vídám ji&nbsp;jen občas u&nbsp;přítelkyně; dnes mi&nbsp;vypravovala úžasný případ: Starý M… je&nbsp;lakomý, nabručený pes, který se&nbsp;už&nbsp;natrápil a&nbsp;naomezoval své ženy víc než dost. Ona si&nbsp;však vždycky věděla rady. Před několika dny, když jí&nbsp;lékař řekl, že&nbsp;je&nbsp;konec, zavolala si&nbsp;svého muže a&nbsp;před Lottou mu&nbsp;řekla toto: „Musím se&nbsp;ti&nbsp;s&nbsp;něčím přiznat, co&nbsp;by&nbsp;po&nbsp;mé&nbsp;smrti mohlo způsobit zmatek a&nbsp;mrzutosti. Vedla jsem ti&nbsp;dosud domácnost tak pořádně a&nbsp;úsporně, jak jsem jen dovedla, ale promineš mi, že&nbsp;jsem tě&nbsp;po&nbsp;třicet let podváděla. Určils mi&nbsp;na&nbsp;počátku našeho manželství pár grošů na&nbsp;kuchyni a&nbsp;jiné výdaje v&nbsp;domě. Když se&nbsp;naše domácnost rozrostla a&nbsp;naše živnost vzmáhala, nemohla jsem tě&nbsp;živou mocí přimět k&nbsp;tomu, abys mi&nbsp;přidal, jak by&nbsp;bylo odpovídalo našim poměrům, zkrátka víš, žes v&nbsp;době, kdy domácnost byla největší, chtěl, abych vystačila se&nbsp;sedmi zlatými na&nbsp;týden. Brala jsem je&nbsp;bez odmluvy, a&nbsp;co&nbsp;jsem potřebovala nadto, opatřovala jsem si&nbsp;týden jak týden z&nbsp;výtěžku obchodu, protože nikoho nemohlo napadnout, že&nbsp;by&nbsp;paní okrádala kasu. Nic jsem nepromarnila, a&nbsp;byla bych i&nbsp;bez tohoto přiznání klidně odešla na&nbsp;věčnost; ale ta, která po&nbsp;mně povede tvůj dům, by&nbsp;si&nbsp;nevěděla rady, kdybys mohl trvat na&nbsp;svém, že&nbsp;tvá první paní s&nbsp;tím vystačila.“</span></p>
        <p class="chunk" data-nb-ref-number="102" data-nb-words="53" data-nb-chars="326"><span class="idea" data-nb-ref-number="101" id="idea101" data-nb-words="53" data-nb-chars="326">Mluvil jsem s&nbsp;Lottou o&nbsp;neuvěřitelné zaslepenosti lidského ducha: toho člověka nenapadne, aby větřil, že&nbsp;za&nbsp;tím něco vězí, když žena vystačí se&nbsp;sedmi zlatkami, ačkoli vidí náklad jednou tak veliký. Ale znal jsem sám lidi, kteří by&nbsp;se&nbsp;ani nepodivili, kdyby shledali, že&nbsp;mají v&nbsp;svém domě prorokův džbánek s&nbsp;nevysýchajícím olejem.</span></p>
        <h2 id="13-července" class="chunk" data-nb-ref-number="103" data-nb-words="2" data-nb-chars="12"><span class="idea" data-nb-ref-number="102" id="idea102" data-nb-words="2" data-nb-chars="12">13. července</span></h2>
        <p class="chunk" data-nb-ref-number="104" data-nb-words="45" data-nb-chars="218"><span class="idea" data-nb-ref-number="103" id="idea103" data-nb-words="45" data-nb-chars="218">Ne, neklamu se! Čtu v&nbsp;jejích černých očích, že&nbsp;na&nbsp;mně bere upřímnou účast, na&nbsp;mně a&nbsp;na&nbsp;mém osudu. Ano, cítím, a&nbsp;v&nbsp;tom smím svému srdci důvěřovat, že&nbsp;– Ó, smím a&nbsp;mohu v&nbsp;těchto slovech vyslovit celé nebe? – že&nbsp;mě&nbsp;miluje.</span></p>
        <p class="chunk" data-nb-ref-number="105" data-nb-words="33" data-nb-chars="150"><span class="idea" data-nb-ref-number="104" id="idea104" data-nb-words="33" data-nb-chars="150">Že&nbsp;mě&nbsp;miluje! Jak si&nbsp;sám sebe hned vážím! Jak – tobě to&nbsp;snad smím říci, ty&nbsp;máš smysl pro takové věci – jak sám sebe zbožňuji od&nbsp;té&nbsp;doby, co&nbsp;mě&nbsp;miluje.</span></p>
        <p class="chunk" data-nb-ref-number="106" data-nb-words="54" data-nb-chars="296"><span class="idea" data-nb-ref-number="105" id="idea105" data-nb-words="54" data-nb-chars="296">A&nbsp;nevím, zda je&nbsp;to&nbsp;domýšlivost, anebo zdravý cit pro věci, jaké jsou: Neznám člověka, od&nbsp;něhož bych se&nbsp;v&nbsp;Lottině srdci čehokoli obával. A&nbsp;přece – když hovoří o&nbsp;svém snoubenci s&nbsp;veškerou tou láskou a&nbsp;vroucností, pak je&nbsp;mi&nbsp;jako kavalíru, kterého sesadili ze&nbsp;všech poct a&nbsp;úřadů a&nbsp;kterému vzali kord.</span></p>
        <h2 id="16-července" class="chunk" data-nb-ref-number="107" data-nb-words="2" data-nb-chars="12"><span class="idea" data-nb-ref-number="106" id="idea106" data-nb-words="2" data-nb-chars="12">16. července</span></h2>
        <p class="chunk" data-nb-ref-number="108" data-nb-words="115" data-nb-chars="635"><span class="idea" data-nb-ref-number="107" id="idea107" data-nb-words="115" data-nb-chars="635">Ach, jak mi&nbsp;to&nbsp;prochvívá všemi žilami, když se&nbsp;můj prst mimoděk dotkne jejího, když se&nbsp;naše nohy setkají pod stolem. Couvám jako před ohněm, ale tajemná síla mě&nbsp;zase pudí kupředu: hlava mi&nbsp;z&nbsp;toho jde kolem. Ó, její nevinnost, její čistá duše netuší, jak hrozně mě&nbsp;mučí tyto malé důvěrnosti. A&nbsp;když dokonce v&nbsp;rozhovoru klade ruku na&nbsp;mou, a&nbsp;abychom si&nbsp;lépe rozuměli, přisedne blíž ke&nbsp;mně, takže nebeský dech jejích úst dolétá k&nbsp;mým rtům – Propadám se&nbsp;jako hromem udeřen. A&nbsp;Viléme, kdybych se&nbsp;jakživ opovážil toto nebe, tuto důvěru – rozumíš mi. Ne, tak pokažené mé&nbsp;srdce není! Slabé, slabé je&nbsp;ovšem dost! A&nbsp;není to&nbsp;už&nbsp;počátek zkaženosti?</span></p>
        <p class="chunk" data-nb-ref-number="109" data-nb-words="67" data-nb-chars="357"><span class="idea" data-nb-ref-number="108" id="idea108" data-nb-words="67" data-nb-chars="357">Je&nbsp;mi&nbsp;svatá. Všechna žádost tichne v&nbsp;její přítomnosti. Nevím už&nbsp;ani, jak mi&nbsp;je, když jsem u&nbsp;ní; je&nbsp;mi&nbsp;jako by&nbsp;se&nbsp;mi&nbsp;duše v&nbsp;nervech obracela na&nbsp;ruby. Má&nbsp;jakousi melodii, kterou hrává na&nbsp;klavír, s&nbsp;andělskou silou, tak prostě, a&nbsp;přece tak vroucně; je&nbsp;to&nbsp;její zamilovaná písnička a&nbsp;mě&nbsp;hned dovede vyléčit ze&nbsp;všech trampot, zmatků a&nbsp;nálad, sotva udeří první tón.</span></p>
        <p class="chunk" data-nb-ref-number="110" data-nb-words="50" data-nb-chars="285"><span class="idea" data-nb-ref-number="109" id="idea109" data-nb-words="50" data-nb-chars="285">Co&nbsp;se&nbsp;říká o&nbsp;kouzelné moci staré hudby, není mi&nbsp;ani dost málo pravděnepodobné, uvážím-li, jak mě&nbsp;dojímá ten prostý popěvek. A&nbsp;jak jej dovede zahrát v&nbsp;pravý okamžik, někdy právě tehdy, když bych se&nbsp;nejraději zastřelil. A&nbsp;všechno bloudění a&nbsp;temno mé&nbsp;duše se&nbsp;protrhne a&nbsp;dýchám zase volně.</span></p>
        <h2 id="18-července" class="chunk" data-nb-ref-number="111" data-nb-words="2" data-nb-chars="12"><span class="idea" data-nb-ref-number="110" id="idea110" data-nb-words="2" data-nb-chars="12">18. července</span></h2>
        <p class="chunk" data-nb-ref-number="112" data-nb-words="13" data-nb-chars="76"><span class="idea" data-nb-ref-number="111" id="idea111" data-nb-words="13" data-nb-chars="76">Viléme, čím by&nbsp;byl svět našemu srdci bez lásky! Laternou magikou bez světla.</span></p>
        <p class="chunk" data-nb-ref-number="113" data-nb-words="103" data-nb-chars="610"><span class="idea" data-nb-ref-number="112" id="idea112" data-nb-words="103" data-nb-chars="610">Sotva do&nbsp;ní&nbsp;postavíš lampičku, objeví se&nbsp;ti&nbsp;na&nbsp;bílé stěně nejpestřejší obrazy. A&nbsp;kdyby to&nbsp;nebylo nic víc než to, než pomíjivé přeludy, jsme přece jen pokaždé dokonale šťastni, stojíme-li před plátnem jako malí chlapci, plní nadšení nad kouzelnými zjevy. Dnes jsem se&nbsp;nedostal k&nbsp;Lottě; společnost, které jsem se&nbsp;nemohl vyhnout, mě&nbsp;zdržela. Co&nbsp;jsem si&nbsp;měl počít? Poslal jsem tam svého hocha, jen abych měl kolem sebe človíčka, jenž dnes dýchal v&nbsp;její blízkosti. S&nbsp;jakou nedočkavostí jsem hocha očekával, s&nbsp;kolikerou radostí jsem ho&nbsp;zase spatřil! Byl bych ho&nbsp;rád popadl za&nbsp;hlavu a&nbsp;zlíbal, kdybych se&nbsp;nebyl styděl.</span></p>
        <p class="chunk" data-nb-ref-number="114" data-nb-words="83" data-nb-chars="461"><span class="idea" data-nb-ref-number="113" id="idea113" data-nb-words="83" data-nb-chars="461">Vypravuje se&nbsp;o&nbsp;boloňském kameni, že&nbsp;položí-li se&nbsp;na&nbsp;slunce, přitahuje jeho paprsky a&nbsp;že&nbsp;v&nbsp;noci pak chvilku září. Tak mi&nbsp;to&nbsp;připadalo s&nbsp;tím hochem. Pocit, že&nbsp;její oči spočinuly na&nbsp;jeho obličeji, na&nbsp;jeho tvářích, na&nbsp;knoflících jeho kabátu a&nbsp;na&nbsp;límečku jeho svrchníku, mi&nbsp;všechno posvěcuje, nedal bych v&nbsp;té&nbsp;chvíli hocha ani za&nbsp;tisíc tolarů. Bylo mi&nbsp;tak dobře v&nbsp;jeho přítomnosti. – Chraň tě&nbsp;pánbůh, aby ses tomu posmíval! Viléme, jsou to&nbsp;přeludy, když je&nbsp;nám blaze?</span></p>
        <h2 id="19-července" class="chunk" data-nb-ref-number="115" data-nb-words="2" data-nb-chars="12"><span class="idea" data-nb-ref-number="114" id="idea114" data-nb-words="2" data-nb-chars="12">19. července</span></h2>
        <p class="chunk" data-nb-ref-number="116" data-nb-words="35" data-nb-chars="205"><span class="idea" data-nb-ref-number="115" id="idea115" data-nb-words="35" data-nb-chars="205">„Uvidím ji,“ zvolám zrána, když se&nbsp;probírám ze&nbsp;spánku a&nbsp;vesele hledím vstříc krásnému sluníčku. „Uvidím ji!“ A&nbsp;tu&nbsp;pak po&nbsp;všechen ostatek dne už&nbsp;nemám jiného přání. Všechno, všechno tone v&nbsp;tůni této naděje.</span></p>
        <h2 id="20-července" class="chunk" data-nb-ref-number="117" data-nb-words="2" data-nb-chars="12"><span class="idea" data-nb-ref-number="116" id="idea116" data-nb-words="2" data-nb-chars="12">20. července</span></h2>
        <p class="chunk" data-nb-ref-number="118" data-nb-words="82" data-nb-chars="469"><span class="idea" data-nb-ref-number="117" id="idea117" data-nb-words="82" data-nb-chars="469">Nedovedu si&nbsp;dosud zvyknout na&nbsp;váš nápad, že&nbsp;bych měl jít s&nbsp;vyslancem do&nbsp;xxx. Nejsem zrovna milovníkem subordinace, a&nbsp;nadto všichni dobře víme, že&nbsp;ten člověk je&nbsp;protiva. Maminka by&nbsp;ráda viděla, abych něco dělal, říkáš? To&nbsp;mě&nbsp;rozesmálo. Což teď nedělám nic? A&nbsp;není to&nbsp;konec konců jedno, přebírám-li čočku nebo hrách? Všechno na&nbsp;světě je&nbsp;více méně daremnost, a&nbsp;chlap, který se&nbsp;kvůli jiným pachtí za&nbsp;penězi nebo poctami, aniž je&nbsp;to&nbsp;jeho vlastní vášeň, je&nbsp;podle mého hlupák.</span></p>
        <h2 id="24-července" class="chunk" data-nb-ref-number="119" data-nb-words="2" data-nb-chars="12"><span class="idea" data-nb-ref-number="118" id="idea118" data-nb-words="2" data-nb-chars="12">24. července</span></h2>
        <p class="chunk" data-nb-ref-number="120" data-nb-words="24" data-nb-chars="141"><span class="idea" data-nb-ref-number="119" id="idea119" data-nb-words="24" data-nb-chars="141">Když ti&nbsp;tolik na&nbsp;tom záleží, abych nezanedbával kreslení, raději bych o&nbsp;tom dočista pomlčel, než abych po&nbsp;pravdě ti&nbsp;řekl: dělám toho pramálo.</span></p>
        <p class="chunk" data-nb-ref-number="121" data-nb-words="79" data-nb-chars="443"><span class="idea" data-nb-ref-number="120" id="idea120" data-nb-words="79" data-nb-chars="443">Nikdy jsem nebyl šťastnější, nikdy můj cit pro přírodu, až&nbsp;po&nbsp;ten kamínek a&nbsp;po&nbsp;to&nbsp;stébélko, nebyl sytější a&nbsp;vroucnější, a&nbsp;přece – nevím, jak bych se&nbsp;vyjádřil, má&nbsp;představivost je&nbsp;tak slabá, všechno mi&nbsp;plyne, všechno mi&nbsp;plave před očima, ne&nbsp;a&nbsp;ne&nbsp;zachytit jediný obrys. Ale myslím si, kdybych měl hlínu anebo vosk, že&nbsp;bych to&nbsp;dovedl jaksepatří vyhmátnout. Taky si&nbsp;ji&nbsp;opatřím, když se&nbsp;to&nbsp;nezlepší, a&nbsp;budu hníst! A&nbsp;kdybych třeba uhnětl jen koláče.</span></p>
        <p class="chunk" data-nb-ref-number="122" data-nb-words="35" data-nb-chars="207"><span class="idea" data-nb-ref-number="121" id="idea121" data-nb-words="35" data-nb-chars="207">Lottinu podobiznu jsem třikrát začal a&nbsp;třikrát jsem se&nbsp;blamoval. Což mě&nbsp;mrzí tím víc, že&nbsp;jsem před nějakou dobou dovedl náramně šťastně vystihnout podobu. Udělal jsem tedy její siluetu a&nbsp;to&nbsp;mi&nbsp;zatím postačí.</span></p>
        <h2 id="25-července" class="chunk" data-nb-ref-number="123" data-nb-words="2" data-nb-chars="12"><span class="idea" data-nb-ref-number="122" id="idea122" data-nb-words="2" data-nb-chars="12">25. července</span></h2>
        <p class="chunk" data-nb-ref-number="124" data-nb-words="39" data-nb-chars="232"><span class="idea" data-nb-ref-number="123" id="idea123" data-nb-words="39" data-nb-chars="232">Ovšem, milá Lotto, všechno obstarám a&nbsp;vyřídím. Jen mi&nbsp;toho ukládejte víc a&nbsp;hodně často. Ale o&nbsp;jedno vás prosím: nevysušujte lístečky, které mi&nbsp;posíláte, pískem. Dnes jsem vaše psaníčko honem přitiskl ke&nbsp;rtům, a&nbsp;zaskřípělo mi&nbsp;o&nbsp;zuby.</span></p>
        <h2 id="26-července" class="chunk" data-nb-ref-number="125" data-nb-words="2" data-nb-chars="12"><span class="idea" data-nb-ref-number="124" id="idea124" data-nb-words="2" data-nb-chars="12">26. července</span></h2>
        <p class="chunk" data-nb-ref-number="126" data-nb-words="137" data-nb-chars="751"><span class="idea" data-nb-ref-number="125" id="idea125" data-nb-words="137" data-nb-chars="751">Už&nbsp;jsem si&nbsp;kolikrát předsevzal, že&nbsp;ji&nbsp;nebudu tak často vyhledávat. Ale vydržet to! Den co&nbsp;den podléhám pokušení a&nbsp;den co&nbsp;den si&nbsp;svatosvatě slibuji: „Zítra jednou nepůjdeš,“ a&nbsp;když ten zítřek přijde, tak si&nbsp;přece zas najdu nevyhnutelný důvod, a&nbsp;než se&nbsp;toho naději, jsem zase u&nbsp;ní. Buď řekla navečer: „Přijdete zítra, viďte?“ – kdo by&nbsp;pak odolal. Anebo mi&nbsp;něco uloží a&nbsp;mně se&nbsp;zdá slušné, abych jí&nbsp;sám přinesl odpověď. Anebo den je&nbsp;příliš krásný, vyjdu si&nbsp;do&nbsp;Wahlheimu, a&nbsp;když už&nbsp;jsem jednou tam – tak je&nbsp;k&nbsp;ní&nbsp;už&nbsp;jen půl hodinky. Jsem v&nbsp;její sféře, a&nbsp;šup! už&nbsp;jsem u&nbsp;ní. Má&nbsp;babička vypravovala pohádku o&nbsp;magnetové hoře. Lodi, které se&nbsp;k&nbsp;ní&nbsp;přiblížily, pozbyly najednou všeho železného, hřebíky uletěly k&nbsp;hoře a&nbsp;ubožáci ztroskotali mezi bortícími se&nbsp;prkny.</span></p>
        <h2 id="30-července" class="chunk" data-nb-ref-number="127" data-nb-words="2" data-nb-chars="12"><span class="idea" data-nb-ref-number="126" id="idea126" data-nb-words="2" data-nb-chars="12">30. července</span></h2>
        <p class="chunk" data-nb-ref-number="128" data-nb-words="145" data-nb-chars="796"><span class="idea" data-nb-ref-number="127" id="idea127" data-nb-words="145" data-nb-chars="796">Albert přijel a&nbsp;já&nbsp;půjdu; a&nbsp;kdyby byl nejlepší, nejšlechetnější člověk pod sluncem, jehož bych byl ochoten v&nbsp;každém ohledu cenit výš než sebe, přece by&nbsp;to&nbsp;bylo nesnesitelné, kdybych se&nbsp;musil na&nbsp;to&nbsp;dívat, kolik dokonalosti je&nbsp;jeho majetkem. Majetkem! – Zkrátka, Viléme, ženich je&nbsp;tu. Hodný, milý člověk, kterého každý musí mít rád. Zaplať pánbůh, že&nbsp;jsem tam nebyl, když ho&nbsp;vítali! Bylo by&nbsp;mi&nbsp;to&nbsp;srdce utrhlo! Byl také dosud tak slušný, že&nbsp;Lottu v&nbsp;mé&nbsp;přítomnosti ještě ani nepolíbil. Pánbůh mu&nbsp;to&nbsp;zaplať! Pro úctu, kterou má&nbsp;k&nbsp;Lottě, ho&nbsp;musím mít rád. Je&nbsp;ke&nbsp;mně milý a&nbsp;domnívám se, že&nbsp;to&nbsp;je&nbsp;spíš zásluhou Lottiny přímluvy než jeho vlastního citu. V&nbsp;tom jsou ženy náramně chytré a&nbsp;mají pravdu: když se&nbsp;jim podaří dva chlapy udržet v&nbsp;dobré shodě, je&nbsp;to&nbsp;pro ně&nbsp;vždycky výhra, ač&nbsp;se&nbsp;to&nbsp;málokdy povede.</span></p>
        <p class="chunk" data-nb-ref-number="129" data-nb-words="51" data-nb-chars="290"><span class="idea" data-nb-ref-number="128" id="idea128" data-nb-words="51" data-nb-chars="290">Ale nemohu Albertovi odepřít svou úctu; jeho klidný zevnějšek se&nbsp;velmi ostře odráží od&nbsp;věčného neklidu mého charakteru, který nedovedu skrýt; má&nbsp;hodně citu a&nbsp;ví, co&nbsp;v&nbsp;Lottě má. Zdá se, nemívá špatnou náladu, a&nbsp;ty&nbsp;víš, že&nbsp;špatná nálada je&nbsp;hřích, který na&nbsp;lidech nenávidím hůř než který jiný.</span></p>
        <p class="chunk" data-nb-ref-number="130" data-nb-words="49" data-nb-chars="284"><span class="idea" data-nb-ref-number="129" id="idea129" data-nb-words="49" data-nb-chars="284">Má&nbsp;mě&nbsp;za&nbsp;chytrého člověka; a&nbsp;má&nbsp;příchylnost k&nbsp;Lottě, vroucí radost, kterou pociťuji, ať&nbsp;dělá cokoli, jen znásobuje jeho triumf; a&nbsp;miluje ji&nbsp;jen tím víc. Netrápí-li ji&nbsp;někdy tajně malými žárlivůstkami, to&nbsp;nevím: já&nbsp;aspoň bych se&nbsp;na&nbsp;jeho místě vždycky neubránil, aby do&nbsp;mne nevjel čert.</span></p>
        <p class="chunk" data-nb-ref-number="131" data-nb-words="80" data-nb-chars="428"><span class="idea" data-nb-ref-number="130" id="idea130" data-nb-words="80" data-nb-chars="428">Buď jak buď, pranic mě&nbsp;už&nbsp;netěší být u&nbsp;Lotty. Mám to&nbsp;nazvat bláhovostí anebo zaslepeností? – K&nbsp;čemu jsou mi&nbsp;slova? Věc mluví sama za&nbsp;sebe! – Věděl jsem všechno, co&nbsp;vím nyní, ještě než přijel Albert, věděl jsem, že&nbsp;si&nbsp;na&nbsp;ni&nbsp;nesmím dělat nároky, a&nbsp;taky jsem si&nbsp;je&nbsp;nedělal – ovšem pokud to&nbsp;je&nbsp;vůbec možné, nepožádat tváří v&nbsp;tvář tolikeré líbeznosti, a&nbsp;teď chlapeček vyvaluje kukadla, když ten druhý skutečně přijel a&nbsp;dívku mu&nbsp;vzal.</span></p>
        <p class="chunk" data-nb-ref-number="132" data-nb-words="116" data-nb-chars="636"><span class="idea" data-nb-ref-number="131" id="idea131" data-nb-words="116" data-nb-chars="636">Zatínám zuby a&nbsp;posmívám se&nbsp;své bídě, a&nbsp;dvojnásob a&nbsp;trojnásob bych se&nbsp;posmíval těm, kdo by&nbsp;mi&nbsp;přišli, abych rezignoval, když to&nbsp;už&nbsp;jednou nemůže být jinak. – Ať&nbsp;mi&nbsp;dají svatý pokoj! – Běhám po&nbsp;lesích, a&nbsp;když přijdu k&nbsp;Lottě a&nbsp;Albert si&nbsp;tak sedí u&nbsp;ní&nbsp;na&nbsp;zahradě v&nbsp;besídce a&nbsp;když už&nbsp;nevím kudy kam, jsem bláznivě rozpustilý a&nbsp;tropím šaškoviny, nesmysl za&nbsp;nesmyslem. „Proboha vás prosím,“ řekla mi&nbsp;dnes Lotta, „prosím vás! Nedělejte už&nbsp;takové scény jako včera večer. Jste strašný, když jste takhle veselý.“ – Mezi námi, vyčíhám si&nbsp;vždycky chvilku, když on&nbsp;má&nbsp;nějaké pořízení; a&nbsp;hop, už&nbsp;jsem venku; a&nbsp;jsem náramně rád, když ji&nbsp;najdu samotnou.</span></p>
        <h2 id="8-srpna" class="chunk" data-nb-ref-number="133" data-nb-words="2" data-nb-chars="8"><span class="idea" data-nb-ref-number="132" id="idea132" data-nb-words="2" data-nb-chars="8">8. srpna</span></h2>
        <p class="chunk" data-nb-ref-number="134" data-nb-words="97" data-nb-chars="521"><span class="idea" data-nb-ref-number="133" id="idea133" data-nb-words="97" data-nb-chars="521">Prosím tě, milý Viléme! Nemínil jsem na&nbsp;mou duši tebe, když jsem napsal: Ať&nbsp;mi&nbsp;dají svatý pokoj ti, co&nbsp;mi&nbsp;povídají o&nbsp;rezignaci! Opravdu mě&nbsp;ani nenapadlo, že&nbsp;bys i&nbsp;ty&nbsp;mi&nbsp;mohl být tou radou. A&nbsp;vlastně máš pravdu! Ale uvaž, příteli, jen tohle: je&nbsp;málo věcí na&nbsp;světě, aby se&nbsp;daly odbýt strohým: buď – anebo. Mezi city a&nbsp;způsoby jednání je&nbsp;tolik odstínů, kolik přechodů od&nbsp;orlího nosu k&nbsp;tupému nosánku. Nebudeš mi&nbsp;tedy míti za&nbsp;zlé, když ti&nbsp;připustím všechny tvé důvody, ale přece se&nbsp;pokusím proklouznout mezi tvým buď – anebo.</span></p>
        <p class="chunk" data-nb-ref-number="135" data-nb-words="47" data-nb-chars="262"><span class="idea" data-nb-ref-number="134" id="idea134" data-nb-words="47" data-nb-chars="262">„Buď,“ říkáš, „máš naději na&nbsp;Lottu, anebo ne. Dobrá. V&nbsp;prvém případě hleď, abys to&nbsp;vyhrál, hleď, abys dosáhl splnění svých tužeb. Anebo se&nbsp;vzmuž a&nbsp;hleď se&nbsp;zbavit žalostného citu, jenž nutně stráví všechnu tvou sílu.“ Můj milý, to&nbsp;se&nbsp;hezky řekne – a&nbsp;snadno řekne.</span></p>
        <p class="chunk" data-nb-ref-number="136" data-nb-words="35" data-nb-chars="224"><span class="idea" data-nb-ref-number="135" id="idea135" data-nb-words="35" data-nb-chars="224">A&nbsp;můžeš chtít na&nbsp;nešťastníkovi, jenž nezadržitelně pozvolna umírá na&nbsp;zákeřnou nemoc, aby rázem, bodnutím dýkou učinil konec svým útrapám? A&nbsp;nebere mu&nbsp;nemoc, která mu&nbsp;stravuje dřeň, zároveň i&nbsp;zmužilost, jež by&nbsp;ho&nbsp;vysvobodila?</span></p>
        <p class="chunk" data-nb-ref-number="137" data-nb-words="58" data-nb-chars="339"><span class="idea" data-nb-ref-number="136" id="idea136" data-nb-words="58" data-nb-chars="339">Mohl bys mi&nbsp;sice příbuzným podobenstvím odpovědět: kdo by&nbsp;si&nbsp;nedal raději odnít paži, než aby nerozhodností a&nbsp;bázlivostí dával v&nbsp;sázku život? – Nevím, nevím – a&nbsp;nebudeme se&nbsp;potýkat podobenstvími. Zkrátka – Ano, Viléme, mám někdy takové okamžiky odvahy, kdy bych vyskočil a&nbsp;dovedl se&nbsp;sebe setřást vše – a&nbsp;kdybych jen věděl kam, odešel bych.</span></p>
        <h2 id="večer" class="chunk" data-nb-ref-number="138" data-nb-words="1" data-nb-chars="5"><span class="idea" data-nb-ref-number="137" id="idea137" data-nb-words="1" data-nb-chars="5">Večer</span></h2>
        <p class="chunk" data-nb-ref-number="139" data-nb-words="54" data-nb-chars="278"><span class="idea" data-nb-ref-number="138" id="idea138" data-nb-words="54" data-nb-chars="278">Dnes mi&nbsp;zas jednou padl do&nbsp;ruky můj deník, který už&nbsp;nějakou dobu zanedbávám, a&nbsp;žasnu, jak jsem tak vědomě, krok za&nbsp;krokem do&nbsp;toho do&nbsp;všeho zabředl! Jak jsem stále měl o&nbsp;svém stavu jasno, a&nbsp;přece jednal jako děcko, jak o&nbsp;něm stále mám jasno, a&nbsp;stále ani zdání o&nbsp;nějakém zlepšení.</span></p>
        <h2 id="10-srpna" class="chunk" data-nb-ref-number="140" data-nb-words="2" data-nb-chars="9"><span class="idea" data-nb-ref-number="139" id="idea139" data-nb-words="2" data-nb-chars="9">10. srpna</span></h2>
        <p class="chunk" data-nb-ref-number="141" data-nb-words="113" data-nb-chars="665"><span class="idea" data-nb-ref-number="140" id="idea140" data-nb-words="113" data-nb-chars="665">Mohl bych žít nejkrásnějším, nejšťastnějším životem, kdybych nebyl blázen. Tolik krásných okolností se&nbsp;tak hned nesejde, aby potěšily lidské srdce, jako jsou ty, ve&nbsp;kterých teď žiji. Nemůže být pochyby, že&nbsp;jenom naše srdce samo je&nbsp;tvůrcem svého štěstí. Být členem roztomilé rodiny, být starým pánem milován jako syn, dětmi jako otec a&nbsp;Lottou – – – A&nbsp;dobrák Albert, jenž žádným vrtochem ani nezpůsobem neruší mé&nbsp;štěstí, jenž mě&nbsp;má&nbsp;upřímně a&nbsp;přátelsky rád, jemuž jsem po&nbsp;Lottě nejmilejším tvorem na&nbsp;světě – Viléme, je&nbsp;to&nbsp;radost nás poslouchat, když se&nbsp;na&nbsp;procházce bavíme o&nbsp;Lottě. Nic směšnějšího než tenhle náš vztah svět neviděl, a&nbsp;přece mě&nbsp;někdy dojímá až&nbsp;k&nbsp;slzám.</span></p>
        <p class="chunk" data-nb-ref-number="142" data-nb-words="129" data-nb-chars="704"><span class="idea" data-nb-ref-number="141" id="idea141" data-nb-words="129" data-nb-chars="704">Když mi&nbsp;tak vykládá o&nbsp;její hodné matce, jak na&nbsp;smrtelném lůžku Lottě odevzdává svůj dům a&nbsp;své děti a&nbsp;Lottu poručila do&nbsp;ochrany Albertovy, jak od&nbsp;té&nbsp;doby je&nbsp;jako proměněná, jak se&nbsp;starostmi o&nbsp;domácnost a&nbsp;z&nbsp;vážné stránky života stala skutečnou matkou, jak u&nbsp;ní&nbsp;nemine ani okamžik bez činorodé lásky, bez práce, a&nbsp;jak jí&nbsp;přece neopustila její veselá mysl, ba&nbsp;rozpustilost. Jdu si&nbsp;tak vedle něho, trhám cestou kvítka, přepečlivě je&nbsp;svazuji do&nbsp;kytičky – a&nbsp;házím je&nbsp;do&nbsp;řeky; a&nbsp;pak se&nbsp;dívám za&nbsp;nimi, jak tiše plynou po&nbsp;proudu. Nevím, zda jsem ti&nbsp;už&nbsp;napsal, že&nbsp;Albert zůstane tady a&nbsp;obdrží ode dvora, kde je&nbsp;náramně oblíben, místo s&nbsp;pěkným příjmem. Neviděl jsem tak hned člověka, aby byl tak pořádný a&nbsp;pracovitý.</span></p>
        <h2 id="12-srpna" class="chunk" data-nb-ref-number="143" data-nb-words="2" data-nb-chars="9"><span class="idea" data-nb-ref-number="142" id="idea142" data-nb-words="2" data-nb-chars="9">12. srpna</span></h2>
        <p class="chunk" data-nb-ref-number="144" data-nb-words="357" data-nb-chars="2020"><span class="idea" data-nb-ref-number="143" id="idea143" data-nb-words="357" data-nb-chars="2020">Zajisté, Albert je&nbsp;nejlepší člověk pod sluncem, zažil jsem s&nbsp;ním včera zajímavou scénu. Přišel jsem k&nbsp;němu, abych se&nbsp;s&nbsp;ním rozloučil; dostal jsem totiž chuť zajet si&nbsp;na&nbsp;koni do&nbsp;hor, odkud ti&nbsp;nyní také píši. A&nbsp;jak se&nbsp;tak procházím po&nbsp;pokoji, všimnu si&nbsp;jeho pistolí. „Půjč mi&nbsp;své pistole na&nbsp;cestu,“ povídám. – „Ale prosím,“ on&nbsp;na&nbsp;to, „chce-li se&nbsp;ti&nbsp;je&nbsp;nabíjet; u&nbsp;mne tu&nbsp;jen visí pro forma.“ Sňal jsem jednu z&nbsp;nich a&nbsp;on&nbsp;pokračoval: „Od té&nbsp;doby, co&nbsp;mi&nbsp;má&nbsp;opatrnost vyvedla tak nepříjemný kousek, nechci s&nbsp;tím krámem nic mít.“ Byl jsem zvědav a&nbsp;chtěl jsem tu&nbsp;historii znát. „Žil jsem asi čtvrt roku u&nbsp;přítele na&nbsp;venkově. Měl jsem u&nbsp;sebe pár nenabitých bambitek a&nbsp;spal klidně. Jednou za&nbsp;deštivého odpoledne, jak tak nečinně sedím, napadne mě, sám nevím jak: mohli by&nbsp;nás přepadnout, mohlo by&nbsp;se&nbsp;přihodit, že&nbsp;bychom je&nbsp;potřebovali, a&nbsp;– vždyť víš, jak to&nbsp;bývá, dal jsem je&nbsp;sluhovi, aby je&nbsp;vyčistil a&nbsp;nabil; ale on&nbsp;pokouší děvčata, chce je&nbsp;polekat, a&nbsp;sám pánbůh ví&nbsp;jak, rána vyšla, když v&nbsp;pistoli ještě trčel nabiják; vstřelil jí&nbsp;ho&nbsp;do&nbsp;pravé ruky a&nbsp;pochroumal jí&nbsp;palec. Tak jsem musil vyslechnout všechny ty&nbsp;nářky a&nbsp;ještě nadto zaplatit felčara. Od&nbsp;té&nbsp;doby je&nbsp;nechávám nenabité. Milý příteli, co&nbsp;je&nbsp;opatrnost? Na&nbsp;nebezpečí nevyzraješ! Sice – – –“ Já, jak víš, mám Alberta ze&nbsp;srdce rád, až&nbsp;na&nbsp;jeho věčné „sice“. Jako by&nbsp;to&nbsp;nebylo samozřejmé, že&nbsp;každá všeobecná věta má&nbsp;výjimky. Ale ten člověk je&nbsp;tak spravedlivý, že&nbsp;když myslí, že&nbsp;řekl něco ukvapeného, polopravdivého anebo příliš všeobecného, nepřestane omezovat, modifikovat, přidávat a&nbsp;ubírat, až&nbsp;nakonec z&nbsp;celé věci vůbec nic nezbývá. A&nbsp;při téhle příležitosti se&nbsp;obzvlášť rozpovídal, takže jsem ho&nbsp;nakonec už&nbsp;vůbec neposlouchal a&nbsp;začal snít: a&nbsp;náhle jsem prudkým posunkem přiložil hlaveň pistole k&nbsp;čelu nad pravým okem. „Fuj,“ řekl Albert, stahuje mi&nbsp;pistoli s&nbsp;čela, „to je&nbsp;nápad!“ – „Vždyť není nabitá.“ – „Aťsi! To&nbsp;je&nbsp;nápad!“ odsekl netrpělivě. „Vůbec si&nbsp;nedovedu představit, jak člověk může být tak pošetilý a&nbsp;zastřelit se. Už&nbsp;pouhé pomyšlení na&nbsp;něco takového se&nbsp;mi&nbsp;hnusí.“</span></p>
        <p class="chunk" data-nb-ref-number="145" data-nb-words="64" data-nb-chars="359"><span class="idea" data-nb-ref-number="144" id="idea144" data-nb-words="64" data-nb-chars="359">„Že vy&nbsp;lidé,“ zvolal jsem, „když o&nbsp;něčem hovoříte, musíte hned říci: To&nbsp;je&nbsp;pošetilé, to&nbsp;je&nbsp;moudré, to&nbsp;je&nbsp;dobré, to&nbsp;je&nbsp;zlé! A&nbsp;co&nbsp;to&nbsp;vlastně všechno má&nbsp;znamenat? Vyzkoumáte tím vnitřní pohnutky toho kterého skutku? Dokážete s&nbsp;určitostí dovodit příčiny, proč se&nbsp;stal, proč se&nbsp;stát musil? Kdyby tomu tak bylo, nesypali byste ty&nbsp;své soudy tak tuze lehce z&nbsp;rukávu.“</span></p>
        <p class="chunk" data-nb-ref-number="146" data-nb-words="16" data-nb-chars="111"><span class="idea" data-nb-ref-number="145" id="idea145" data-nb-words="16" data-nb-chars="111">„Přece nepopřeš,“ řekl Albert, „že některé skutky jsou a&nbsp;zůstávají neřestné, ať&nbsp;jsou jejich pohnutky jakékoli.“</span></p>
        <p class="chunk" data-nb-ref-number="147" data-nb-words="86" data-nb-chars="527"><span class="idea" data-nb-ref-number="146" id="idea146" data-nb-words="86" data-nb-chars="527">Pokrčil jsem rameny a&nbsp;připustil to. „Jenže, můj milý,“ pokračoval jsem, „i zde jsou výjimky. Je&nbsp;pravda, že&nbsp;krádež je&nbsp;neřest, ale když někdo vyjde na&nbsp;lup, aby sebe a&nbsp;své drahé zachránil před hanebnou smrtí hladem, zasluhuje soucitu, nebo trestu? Kdo by&nbsp;zvedl kámen proti manželovi, který v&nbsp;spravedlivém hněvu zavraždí svou nevěrnou ženu a&nbsp;jejího ničemného svůdce? Proti děvčeti, které ve&nbsp;chvíli rozkoše utone v&nbsp;nezadržitelném přívalu milostných slastí? I&nbsp;naše zákony, ti&nbsp;pedanti s&nbsp;rybí krví, mají s&nbsp;nimi soucit a&nbsp;netrestají je.“</span></p>
        <p class="chunk" data-nb-ref-number="148" data-nb-words="150" data-nb-chars="953"><span class="idea" data-nb-ref-number="147" id="idea147" data-nb-words="150" data-nb-chars="953">„To je&nbsp;něco docela jiného,“ odvětil Albert. „Na člověka, který je&nbsp;strhován svými vášněmi, který pozbyl všeho vědomí, se&nbsp;díváme jako na&nbsp;opilého, jako na&nbsp;šílence.“ – „Ach, vy&nbsp;rozumbradové!“ zvolal jsem s&nbsp;úsměvem. „Vášeň! Opojení! Šílenství! Stojíte tu&nbsp;tak poklidně, bez účasti, vy&nbsp;mravopočestní občané, spíláte opilci, opovrhujete šílencem, nesete se&nbsp;mimo jako veleknězi a&nbsp;děkujete Bohu, jako ten farizej, že&nbsp;nejste jako jeden z&nbsp;nich. Byl jsem už&nbsp;leckdy opilý, mé&nbsp;vášně nikdy nebyly příliš vzdáleny šílenství, a&nbsp;ani jednoho, ani druhého mi&nbsp;není líto, neboť naučil jsem se&nbsp;tak pochopit, v&nbsp;svých mezích ovšem, proč všichni lidé, kteří vykonali něco velkého, něco, co&nbsp;se&nbsp;zdálo nemožné, musili být odjakživa prohlašováni za&nbsp;opilce a&nbsp;za&nbsp;šílence. Ale také ve&nbsp;všedním životě je&nbsp;to&nbsp;nesnesitelné, když volají za&nbsp;chlapem, který vykonal aspoň poněkud svobodný, šlechetný, neočekávaný skutek: ten člověk je&nbsp;opilý, je&nbsp;blázen. Styďte se, střízlivci, styďte se, mudrci!“</span></p>
        <p class="chunk" data-nb-ref-number="149" data-nb-words="48" data-nb-chars="281"><span class="idea" data-nb-ref-number="148" id="idea148" data-nb-words="48" data-nb-chars="281">„To je&nbsp;zas jeden z&nbsp;tvých vrtochů,“ řekl Albert. „Ty všechno přepínáš, a&nbsp;aspoň v&nbsp;tomto případě nemáš pravdu, když sebevraždu, o&nbsp;níž je&nbsp;řeč, srovnáváš s&nbsp;velkými činy, zatímco ji&nbsp;nelze pokládat za&nbsp;nic jiného než za&nbsp;slabost; je&nbsp;ovšem snazší umřít než zmužile snášet strastiplný život.“</span></p>
        <p class="chunk" data-nb-ref-number="150" data-nb-words="211" data-nb-chars="1227"><span class="idea" data-nb-ref-number="149" id="idea149" data-nb-words="211" data-nb-chars="1227">Chtěl jsem už&nbsp;přerušit rozhovor, neboť žádný argument na&nbsp;světě mě&nbsp;tak nedopaluje, jako když se&nbsp;někdo vytasí s&nbsp;ošuntělou průpovídkou, zatímco já&nbsp;mluvím z&nbsp;celého srdce. Ale ovládl jsem se, protože jsem to&nbsp;už&nbsp;víckrát vyslechl a&nbsp;víckrát se&nbsp;nad tím rozčiloval, a&nbsp;řekl jsem mu&nbsp;ne&nbsp;zcela klidně: „Tomu ty&nbsp;říkáš slabost? Proboha tě&nbsp;prosím, nedej se&nbsp;ošálit povrchním zdáním! Copak smíš národ, který úpí pod nesnesitelným jhem tyrana, nazvat slabým, když konečně vzkypí a&nbsp;přerve svá pouta? Člověka, který hrůzou nad tím, že&nbsp;mu&nbsp;hoří střecha nad hlavou, sebere všechnu svou sílu, a&nbsp;vynáší břemena, jimiž by&nbsp;jindy ani nehnul? Uraženého, jenž se&nbsp;v&nbsp;svém spravedlivém hněvu nezalekne šesti a&nbsp;přemůže je&nbsp;– nazveš je&nbsp;slabými? A, milý brachu, je-li úsilí výrazem síly, proč by&nbsp;bylo přepětí jejím opakem?“ Albert se&nbsp;na&nbsp;mne podíval a&nbsp;řekl: „Neměj mi&nbsp;to&nbsp;za&nbsp;zlé, ale zdá se&nbsp;mi, že&nbsp;ty&nbsp;příklady, které uvádíš, sem vůbec nepatří.“ – „Může být,“ řekl jsem, „vyčtli mi&nbsp;už&nbsp;leckdy, že&nbsp;způsob, jakým spojuji myšlenky, hraničí s&nbsp;rabulistikou<a href="./resources/undefined">[6]</a>! Pokusme se&nbsp;tedy, zda si&nbsp;dokážeme na&nbsp;jiný způsob představit, jak je&nbsp;člověku, který se&nbsp;odhodlal odvrhnout to&nbsp;jinak tak milé břímě života, neboť jen tehdy, když se&nbsp;do&nbsp;něčeho dovedeme vžít, smíme o&nbsp;tom se&nbsp;ctí hovořit.“</span></p>
        <p class="chunk" data-nb-ref-number="151" data-nb-words="21" data-nb-chars="143"><span class="idea" data-nb-ref-number="150" id="idea150" data-nb-words="21" data-nb-chars="143">„Lidská přirozenost,“ pokračoval jsem, „má své meze. Dovede snášet radost, bolest, lítost až&nbsp;do&nbsp;jistého stupně, ale hyne, jakmile je&nbsp;překročen.</span></p>
        <p class="chunk" data-nb-ref-number="152" data-nb-words="52" data-nb-chars="284"><span class="idea" data-nb-ref-number="151" id="idea151" data-nb-words="52" data-nb-chars="284">Nejde tu&nbsp;tedy o&nbsp;to, je-li kdo silný či&nbsp;slabý, nýbrž vydrží-li tolik utrpení, kolik mu&nbsp;bylo naloženo, ať&nbsp;už&nbsp;je&nbsp;to&nbsp;trýzeň duševní či&nbsp;tělesná. A&nbsp;zdá se&nbsp;mi&nbsp;právě tak pošetilé říkat, že&nbsp;je&nbsp;zbabělý, kdo si&nbsp;bere život, jako je&nbsp;nevhodné nazývat zbabělcem toho, kdo umírá na&nbsp;zákeřnou horečku.“</span></p>
        <p class="chunk" data-nb-ref-number="153" data-nb-words="14" data-nb-chars="91"><span class="idea" data-nb-ref-number="152" id="idea152" data-nb-words="14" data-nb-chars="91">„Paradoxní, velmi paradoxní,“ zvolal Albert. – „Ani ne&nbsp;tolik, jak si&nbsp;myslíš,“ odvětil jsem.</span></p>
        <p class="chunk" data-nb-ref-number="154" data-nb-words="102" data-nb-chars="651"><span class="idea" data-nb-ref-number="153" id="idea153" data-nb-words="102" data-nb-chars="651">„Připustíš mi, že&nbsp;smrtelnou nemocí nazýváme takovou, která tak podrývá přirozenost, že&nbsp;její síly jsou buď vyčerpány, buď do&nbsp;té&nbsp;míry ochromeny, že&nbsp;už&nbsp;nejsou s&nbsp;to&nbsp;se&nbsp;vzchopit a&nbsp;nějakým šťastným převratem obnovit obvyklý koloběh života. Nuže, příteli, použijeme toho poznatku na&nbsp;ducha. Pohleď na&nbsp;člověka, omezeného ze&nbsp;všech stran, jak na&nbsp;něho dojmy působí, jak se&nbsp;v&nbsp;něm usazují utkvělé myšlenky, až&nbsp;ho&nbsp;konečně vzrůstající vášeň zbaví veškeré klidné rozvahy, až&nbsp;ho&nbsp;zničí. Je&nbsp;marné, aby poklidný, rozumný občan obhlížel nešťastníkův stav, marné, aby mu&nbsp;domlouval, jako je&nbsp;zdravý, stojící u&nbsp;lůžka nemocného, neschopen vštípit mu&nbsp;sebemenší trochu svých sil.“</span></p>
        <p class="chunk" data-nb-ref-number="155" data-nb-words="291" data-nb-chars="1789"><span class="idea" data-nb-ref-number="154" id="idea154" data-nb-words="291" data-nb-chars="1789">Albertovi se&nbsp;to&nbsp;zdálo příliš všeobecné; připomněl jsem mu&nbsp;tedy dívku, kterou před nějakou dobou vytáhli mrtvou z&nbsp;vody, a&nbsp;opakoval mu&nbsp;její historii. Dobré, mladičké stvoření, vyrostlé v&nbsp;úzkém kruhu domáckých prací, týden co&nbsp;týden stejných, neznající jiné vyražení než projít se&nbsp;v&nbsp;neděli s&nbsp;kamarádkami za&nbsp;městem, v&nbsp;parádě, kus po&nbsp;kusu nastřádané, jednou za&nbsp;uherský měsíc si&nbsp;zatančit a&nbsp;leda ještě potlachat si&nbsp;s&nbsp;gustem a&nbsp;od&nbsp;plic se&nbsp;sousedkou o&nbsp;původu nějaké hádky nebo pomluvy – ohnivá povaha této dívenky pocítí konečně potřebu hlubších vzruchů, podněcovanou ještě lichotkami mužů, všechny její dosavadní radosti ji&nbsp;jedna po&nbsp;druhé omrzí, až&nbsp;konečně potká člověka, k&nbsp;němuž ji&nbsp;neodolatelně strhuje neznámý cit, na&nbsp;něhož upíná všechny své naděje, pro něhož zapomíná na&nbsp;svět kolem sebe, nic nevidí, nic neslyší, nic necítí než jeho jediného, po&nbsp;ničem netouží než po&nbsp;něm, po&nbsp;jediném. Nezkažena prázdnými radovánkami vrtkavé marnivosti, jde její touha přímo za&nbsp;svým cílem: chce být jeho, ve&nbsp;věčném spojení chce nalézt všecko štěstí, jehož se&nbsp;jí&nbsp;nedostává, chce užít všech radostí, po&nbsp;nichž toužila. Opětované sliby, zpečeťující splnění všech nadějí, smělé laskání, stupňující její žádosti, zajmou její duši celou; vznáší se&nbsp;v&nbsp;polovědomí, v&nbsp;nejasné předtuše všech slastí, je&nbsp;napjata až&nbsp;na&nbsp;nejvyšší stupeň, kde konečně vztahuje ruce, aby uchopila všechny své tužby – a&nbsp;její milý ji&nbsp;opustí. – Ustrnulá, beze smyslů, stojí nad propastí, a&nbsp;kolem ní&nbsp;je&nbsp;čirá temnota; naděje není, není útěchy, není sebemenší tuchy, neboť opustil ji&nbsp;ten, kým jedině žila. Nevidí širý svět, jenž leží před ní, nevidí množství těch, kdo by&nbsp;jí&nbsp;mohli nahradit, čeho pozbyla, cítí se&nbsp;sirá, všemi opuštěná – a&nbsp;slepě, sevřena strašlivou bídou svého srdce, vrhne se&nbsp;dolů, aby v&nbsp;smrti, objímající ze&nbsp;všech stran, udusila svá muka.</span></p>
        <p class="chunk" data-nb-ref-number="156" data-nb-words="105" data-nb-chars="590"><span class="idea" data-nb-ref-number="155" id="idea155" data-nb-words="105" data-nb-chars="590">„Podívej se, Alberte,“ řekl jsem, „taková je&nbsp;historie nejednoho člověka, a&nbsp;řekni, není to&nbsp;opravdu nemoc? Příroda nezná východiska z&nbsp;bludiště zmatených, protikladných sil a&nbsp;člověk musí zemřít. Běda tomu, kdo by&nbsp;se&nbsp;dovedl na&nbsp;to&nbsp;dívat a&nbsp;říci: Bláhová! Kdyby byla dočkala času, zoufalství by&nbsp;se&nbsp;už&nbsp;bylo ztlumilo, byl by&nbsp;se&nbsp;už&nbsp;někdo našel, kdo by&nbsp;ji&nbsp;utěšil. A&nbsp;není to&nbsp;o&nbsp;nic chytřejší, než kdyby někdo řekl: Blázen! Umírá na&nbsp;horečku! Kdyby byl počkal, až&nbsp;se&nbsp;jeho síly zotaví, až&nbsp;se&nbsp;jeho šťávy vzpamatují, až&nbsp;se&nbsp;jeho rozbouřená krev usadí, všechno by&nbsp;bylo dobře šlo a&nbsp;žil by&nbsp;dodnes zdráv a&nbsp;vesel!“</span></p>
        <p class="chunk" data-nb-ref-number="157" data-nb-words="43" data-nb-chars="242"><span class="idea" data-nb-ref-number="156" id="idea156" data-nb-words="43" data-nb-chars="242">Albert, kterému ani toto přirovnání nebylo dost názorné, namítl ještě leccos a&nbsp;mezi jiným také to: že&nbsp;jsem mluvil jen o&nbsp;prosté dívce, ale jak bych prý mohl omluvit vzdělaného člověka, jenž není tak omezený, jenž zná lépe svět – to&nbsp;že&nbsp;nechápe.</span></p>
        <p class="chunk" data-nb-ref-number="158" data-nb-words="40" data-nb-chars="211"><span class="idea" data-nb-ref-number="157" id="idea157" data-nb-words="40" data-nb-chars="211">„Příteli,“ zvolal jsem, „člověk je&nbsp;člověk a&nbsp;ta&nbsp;troška rozumu, kterou má, platí málo nebo nic, když vášeň zuří a&nbsp;hranice ho&nbsp;tísní. Naopak – Až&nbsp;jindy o&nbsp;tom,“ řekl jsem a&nbsp;sáhl po&nbsp;klobouku. Ó, srdce mi&nbsp;překypovalo –</span></p>
        <p class="chunk" data-nb-ref-number="159" data-nb-words="17" data-nb-chars="103"><span class="idea" data-nb-ref-number="158" id="idea158" data-nb-words="17" data-nb-chars="103">A&nbsp;rozešli jsme se, aniž jsme si&nbsp;porozuměli. Jakož na&nbsp;tomhle světě vůbec málokdy jeden porozumí druhému.</span></p>
        <h2 id="15-srpna" class="chunk" data-nb-ref-number="160" data-nb-words="2" data-nb-chars="9"><span class="idea" data-nb-ref-number="159" id="idea159" data-nb-words="2" data-nb-chars="9">15. srpna</span></h2>
        <p class="chunk" data-nb-ref-number="161" data-nb-words="197" data-nb-chars="1133"><span class="idea" data-nb-ref-number="160" id="idea160" data-nb-words="197" data-nb-chars="1133">To&nbsp;je&nbsp;jistá věc, že&nbsp;člověku na&nbsp;světě nedodává významu nic než jenom láska. Cítím to&nbsp;na&nbsp;Lottě, že&nbsp;by&nbsp;mě&nbsp;nerada ztratila, a&nbsp;děti nemají jiného pomyšlení, než abych vždycky zítra zase přišel. Dnes jsem zašel ven, abych Lottě naladil klavír, ale nedostal jsem se&nbsp;k&nbsp;tomu, protože caparti tak dlouho loudili o&nbsp;pohádku, až&nbsp;Lotta sama řekla, abych jim vyhověl. Krájel jsem jim chleba k&nbsp;večeři, který nyní ode mne přijímají skoro stejně rádi jako od&nbsp;Lotty, a&nbsp;vypravoval jim ten slavný příběh o&nbsp;princezně, které posluhovaly ruce. Mnohému se&nbsp;při tom přiučuji, to&nbsp;mi&nbsp;věř, a&nbsp;žasnu, jak hlubokým dojmem to&nbsp;na&nbsp;mne působí. Když jsem někdy nucen vymyslit si&nbsp;novou okolnost a&nbsp;při příštím vypravování na&nbsp;ni&nbsp;zase zapomenu, hned mi&nbsp;vytýkají, posledně že&nbsp;to&nbsp;bylo jinačí, takže si&nbsp;teď dávám záležet, abych je&nbsp;zpěvavým spádem odříkal beze změny jedním dechem. Beru si&nbsp;z&nbsp;toho naučení, že&nbsp;autor druhým, změněným vydáním, i&nbsp;kdyby stokrát bylo básnicky lepší, své knize nutně škodí. Prvnímu dojmu se&nbsp;poddáváme ochotně a&nbsp;člověk je&nbsp;už&nbsp;tak ustrojen, že&nbsp;si&nbsp;nechá namluvit i&nbsp;sebevymyšlenější věc; ale ta&nbsp;utkví, a&nbsp;běda tomu, kdo by&nbsp;ji&nbsp;chtěl zase vymazat nebo vymýtit.</span></p>
        <h2 id="18-srpna" class="chunk" data-nb-ref-number="162" data-nb-words="2" data-nb-chars="9"><span class="idea" data-nb-ref-number="161" id="idea161" data-nb-words="2" data-nb-chars="9">18. srpna</span></h2>
        <p class="chunk" data-nb-ref-number="163" data-nb-words="16" data-nb-chars="79"><span class="idea" data-nb-ref-number="162" id="idea162" data-nb-words="16" data-nb-chars="79">Musí to&nbsp;tak být, že&nbsp;co&nbsp;je&nbsp;naším blahem, se&nbsp;na&nbsp;obrátku stává pramenem naší bídy?</span></p>
        <p class="chunk" data-nb-ref-number="164" data-nb-words="342" data-nb-chars="2095"><span class="idea" data-nb-ref-number="163" id="idea163" data-nb-words="342" data-nb-chars="2095">Plný, teplý cit mého srdce pro přírodu, který mě&nbsp;zaplavoval tolikerou rozkoší, který mi&nbsp;všechen vůkolní svět přetvářel v&nbsp;jeden jediný ráj, stává se&nbsp;mi&nbsp;nyní nesnesitelným mučitelem, můrou, která mě&nbsp;tlačí, kudy chodím. Když jsem dříve ze&nbsp;skály přes řeku až&nbsp;daleko k&nbsp;horám přehlížel úrodnou dolinu a&nbsp;viděl, jak všechno kolem mne klíčí a&nbsp;kypí, když jsem viděl ty&nbsp;hory, od&nbsp;úpatí až&nbsp;k&nbsp;vrcholkům hustě oděné lesy, všechna ta&nbsp;údolí, rozmanitě se&nbsp;klikatící, stíněná líbeznými háji, a&nbsp;mírnou říčku, jak plyne ševelivými sítinami a&nbsp;zrcadlí miloučké mráčky, přikolébávané něžným večerním vánkem, když jsem pak slyšel ptactvo kolem sebe, jak oživuje les, a&nbsp;milióny komářích rojů udatně tančily v&nbsp;poslední rudé záři slunce a&nbsp;jeho poslední tetelivý záblesk vybavil bzučícího brouka z&nbsp;rodné trávy a&nbsp;všechno to&nbsp;hemžení kolem mne mi&nbsp;objevovalo půdu pode mnou, a&nbsp;mech, jenž na&nbsp;tvrdé skále si&nbsp;vynucuje obživu, a&nbsp;klest, obrůstající vyprahlý písečnatý pahorek, mi&nbsp;odhalovaly nejvnitřnější, žhavě svatý život přírody – jak mocně jsem to&nbsp;všechno objímal horoucím srdcem, jak jsem se&nbsp;ztrácel v&nbsp;té&nbsp;nekonečné hojnosti, a&nbsp;nádherné tvary nekonečného světa mi&nbsp;všeživě prostupovaly duši! Ohromné hory mě&nbsp;obklopovaly, propasti ležely přede mnou, vodopády se&nbsp;řítily, řeky proudily pode mnou, a&nbsp;všechno zvučelo, les i&nbsp;dolina. A&nbsp;viděl jsem, jak tvoří a&nbsp;pracují všechny ty&nbsp;síly, jedna s&nbsp;druhou, v&nbsp;hlubinách země, nevýzpytně. A&nbsp;nad zemí a&nbsp;pod nebesy hemží se&nbsp;pokolení všelikého tvoření a&nbsp;vše je&nbsp;obýváno tisícerými tvary a&nbsp;lidé, hledající bezpečnost v&nbsp;domcích, v&nbsp;nichž hnízdí, vládnou po&nbsp;svém nad světem! Ubohý bloude, jenž toho málo dbáš, protože sám jsi maličký! Od&nbsp;nepřístupných hor přes pustiny, kam nikdo nevkročil, až&nbsp;po&nbsp;kraj neznámého oceánu vane jediný dech toho, který věčně tvoří a&nbsp;z&nbsp;každého zrnka se&nbsp;raduje, jež ho&nbsp;slyší a&nbsp;ožije. – Ach, tenkrát, jak často jsem zatoužil odletět na&nbsp;perutích jeřába, táhnoucího nade mnou, k&nbsp;nesmírnému moři, abych se&nbsp;napil z&nbsp;pěnivé číše Nekonečného kypící slasti života, abych aspoň okamžik v&nbsp;omezené síle své hrudi pocítil jedinou krůpěj blaha bytosti, která v&nbsp;sobě a&nbsp;sebou všechno vytváří.</span></p>
        <p class="chunk" data-nb-ref-number="165" data-nb-words="36" data-nb-chars="211"><span class="idea" data-nb-ref-number="164" id="idea164" data-nb-words="36" data-nb-chars="211">Bratře, už&nbsp;pouhá vzpomínka na&nbsp;ty&nbsp;chvíle mi&nbsp;dělá dobře, sama námaha znovu vyvolat, vyslovit ony nevýslovné city zdvihá mou duši nad ni&nbsp;samou a&nbsp;dává mi&nbsp;pak opět dvojnásob pocítit tesknotu, která mě&nbsp;nyní obkličuje.</span></p>
        <p class="chunk" data-nb-ref-number="166" data-nb-words="154" data-nb-chars="983"><span class="idea" data-nb-ref-number="165" id="idea165" data-nb-words="154" data-nb-chars="983">Jako by&nbsp;se&nbsp;před mou duší byla rozhrnula opona: dějiště nekonečného života se&nbsp;přede mnou změnilo v&nbsp;propast věčně otevřeného hrobu. Cožpak můžeš říci: Toto jest! Když přece všechno pomíjí, když všechno se&nbsp;přežene rychlostí hromu, tak málokdy dotrvajíc do&nbsp;dna svých sil, ach, a&nbsp;je&nbsp;strženo proudem, potopeno a&nbsp;roztříštěno o&nbsp;skaliska? Není okamžiku, který by&nbsp;nestravoval tebe a&nbsp;tvé milé kolem tebe, není okamžiku, kdy bys nebyl ničitelem a&nbsp;nemusil jím být. Nejnevinnější procházka připravuje tisíce ubohých červíčků o&nbsp;život, jediný krok rozvrací pracné stavby mravenců a&nbsp;zadupává ten malý svět do&nbsp;potupného hrobu. Nedojímají velké, a&nbsp;přece jen vzácné pohromy světa, povodně, odplavující vaše vesnice, zemětřesení, pohlcují vaše města. Mně užírá srdce všestravující síla, ukrytá v&nbsp;celé přírodě, která nestvořila nic, aby to&nbsp;souseda, aby to&nbsp;sebe neničilo. A&nbsp;tak se&nbsp;potácím v&nbsp;úzkostech! Nebe a&nbsp;země a&nbsp;všechny tvořivé síly kolem mne! Nevidím nic než věčně hltající, věčně přežvykující obludu.</span></p>
        <h2 id="21-srpna" class="chunk" data-nb-ref-number="167" data-nb-words="2" data-nb-chars="9"><span class="idea" data-nb-ref-number="166" id="idea166" data-nb-words="2" data-nb-chars="9">21. srpna</span></h2>
        <p class="chunk" data-nb-ref-number="168" data-nb-words="75" data-nb-chars="410"><span class="idea" data-nb-ref-number="167" id="idea167" data-nb-words="75" data-nb-chars="410">Marně po&nbsp;ní&nbsp;vztahuji ruce, zrána, když se&nbsp;probírám z&nbsp;mrákot těžkých snů, marně ji&nbsp;v&nbsp;noci hledám na&nbsp;lůžku, když blažený nevinný sen mě&nbsp;oklamal, jako by&nbsp;seděla vedle mne na&nbsp;louce, jako bych její ruku choval v&nbsp;své a&nbsp;pokrýval ji&nbsp;tisícerými polibky. Ach, když pak ještě zpola v&nbsp;závrati spánku po&nbsp;ní&nbsp;tápám a&nbsp;tím se&nbsp;proberu – Proud slz vyráží z&nbsp;mého stísněného srdce a&nbsp;pláči bez útěchy, vstříc černočerné budoucnosti.</span></p>
        <h2 id="22-srpna" class="chunk" data-nb-ref-number="169" data-nb-words="2" data-nb-chars="9"><span class="idea" data-nb-ref-number="168" id="idea168" data-nb-words="2" data-nb-chars="9">22. srpna</span></h2>
        <p class="chunk" data-nb-ref-number="170" data-nb-words="193" data-nb-chars="1084"><span class="idea" data-nb-ref-number="169" id="idea169" data-nb-words="193" data-nb-chars="1084">Je&nbsp;to&nbsp;bída, Viléme! Všechny mé&nbsp;tvůrčí síly jsou rozladěny, chátrají v&nbsp;neklidné lenivosti – zahálet nedovedu a&nbsp;pracovat přece nemohu. Má&nbsp;představivost je&nbsp;mrtva, příroda mi&nbsp;není ničím a&nbsp;knihy se&nbsp;mi&nbsp;oškliví. Přísahám ti, někdy bych si&nbsp;přál být nádeníkem, jen abych měl zrána, když se&nbsp;probouzím, vyhlídku na&nbsp;den před sebou, naději a&nbsp;něco, co&nbsp;by&nbsp;mě&nbsp;pudilo kupředu. Často závidím Albertovi, jak je&nbsp;až&nbsp;po&nbsp;uši zahrabán v&nbsp;lejstrech, a&nbsp;představuji si, jak by&nbsp;mi&nbsp;bylo dobře, kdybych byl na&nbsp;jeho místě! Už&nbsp;několikrát mě&nbsp;náhle napadlo: napíši tobě a&nbsp;ministrovi, budu se&nbsp;ucházet o&nbsp;to&nbsp;místo na&nbsp;vyslanectví, které by&nbsp;mi, jak říkáš, neodepřeli. Sám tomu věřím, ministr mě&nbsp;má&nbsp;už&nbsp;dávno rád, dlouho mi&nbsp;domlouval, abych si&nbsp;přece našel zaměstnání. A&nbsp;někdy trvá hodinku, že&nbsp;mi&nbsp;samotnému o&nbsp;to&nbsp;jde. Ale pak, když si&nbsp;to&nbsp;zas rozmyslím, když mě&nbsp;napadne bajka o&nbsp;koni, jenž, nespokojen se&nbsp;svou svobodou, zatoužil po&nbsp;sedle a&nbsp;otěžích a&nbsp;byl uštván, tu&nbsp;zas nevím, co&nbsp;mám dělat – A&nbsp;hlavně, příteli! Není snad to, co&nbsp;mi&nbsp;vnuká touhu po&nbsp;změně, nejniternější traplivý neklid mé&nbsp;duše, jenž se&nbsp;mne nespustí, ať&nbsp;půjdu kamkoli?</span></p>
        <h2 id="28-srpna" class="chunk" data-nb-ref-number="171" data-nb-words="2" data-nb-chars="9"><span class="idea" data-nb-ref-number="170" id="idea170" data-nb-words="2" data-nb-chars="9">28. srpna</span></h2>
        <p class="chunk" data-nb-ref-number="172" data-nb-words="196" data-nb-chars="1143"><span class="idea" data-nb-ref-number="171" id="idea171" data-nb-words="196" data-nb-chars="1143">Je&nbsp;to&nbsp;pravda: kdyby mé&nbsp;chorobě vůbec bylo léku, ti, kdož jsou kolem mne, by&nbsp;mě&nbsp;vyhojili. Dnes mám narozeniny a&nbsp;hned časně zrána jsem dostal balíček od&nbsp;Alberta. Hned při rozbalování mi&nbsp;padla od&nbsp;očí bledě růžová stužka, kterou měla Lotta na&nbsp;sobě, když jsem se&nbsp;s&nbsp;ní&nbsp;seznámil, a&nbsp;o&nbsp;kterou jsem ji&nbsp;od&nbsp;té&nbsp;doby už&nbsp;několikrát poprosil. V&nbsp;balíku byly dvě knížečky v&nbsp;kapesním formátu, malý Homér ve&nbsp;Wettsteinově vydání, po&nbsp;kterém jsem už&nbsp;často toužil, abych se&nbsp;na&nbsp;svých procházkách nemusil vláčet s&nbsp;Ernestiovým. Podívej se, tak mi&nbsp;čtou přání na&nbsp;očích, tak si&nbsp;dávají záležet na&nbsp;všech těch malých ochotách přátelství, které jsou tisíckrát cennější než oslňující dary, kterými nás ponižuje dárcova ješitnost. Tisíckrát líbám tu&nbsp;stužku a&nbsp;s&nbsp;každým dechem lokám vzpomínku blaženosti, kterou mě&nbsp;zahrnulo těch několik málo šťastných, nenávratných dnů. Viléme, už&nbsp;je&nbsp;to&nbsp;tak a&nbsp;já&nbsp;nereptám, květy života jsou jenom přeludy! Kolik jich pomine, aniž zanechají stopy, jak málo jich zakládá na&nbsp;plod a&nbsp;jak málo těch plodů uzraje! A&nbsp;přece je&nbsp;jich ještě dost a&nbsp;přece – Ó&nbsp;bratře, můžeme nedbat uzrálých plodů, můžeme jimi opovrhovat a&nbsp;nechat je&nbsp;bez užitku uvadnout a&nbsp;shnít?</span></p>
        <p class="chunk" data-nb-ref-number="173" data-nb-words="32" data-nb-chars="184"><span class="idea" data-nb-ref-number="172" id="idea172" data-nb-words="32" data-nb-chars="184">Buď sbohem! Máme tu&nbsp;nádherné léto, sedám často na&nbsp;Lottčiných ovocných stromech a&nbsp;v&nbsp;její zahrádce a&nbsp;bidlem srážím hrušky z&nbsp;vrcholku. Lotta stojí pod stromem a&nbsp;chytá je, když je&nbsp;shazuji.</span></p>
        <h2 id="30-srpna" class="chunk" data-nb-ref-number="174" data-nb-words="2" data-nb-chars="9"><span class="idea" data-nb-ref-number="173" id="idea173" data-nb-words="2" data-nb-chars="9">30. srpna</span></h2>
        <p class="chunk" data-nb-ref-number="175" data-nb-words="268" data-nb-chars="1519"><span class="idea" data-nb-ref-number="174" id="idea174" data-nb-words="268" data-nb-chars="1519">Nešťastníče! Nejsi bláhový? Neklameš sám sebe? K&nbsp;čemu je&nbsp;všechna ta&nbsp;zuřivá vášeň bez konce? Neznám už&nbsp;jinou modlitbu než modlitbu k&nbsp;ní, mé&nbsp;představivosti se&nbsp;nezjevuje žádná jiná postava než její a&nbsp;všechno na&nbsp;světě kolem dokola vidím jen ve&nbsp;vztahu k&nbsp;ní. A&nbsp;to&nbsp;mi&nbsp;dává nejednu šťastnou hodinku. – Až&nbsp;se&nbsp;od&nbsp;ní&nbsp;zas musím odtrhnout, ach, Viléme, a&nbsp;srdce mě&nbsp;k&nbsp;tomu často pudí! – Když u&nbsp;ní&nbsp;prosedím dvě tři hodiny, když jsem se&nbsp;dosyta napásl na&nbsp;její postavě, jejím chování, na&nbsp;nebeském výrazu jejích slov, když ponenáhlu pozbývám smyslů, když se&nbsp;mi&nbsp;smráká před očima, když sotva co&nbsp;slyším, když cosi mě&nbsp;za&nbsp;hrdlo popadá jako zákeřný vrah a&nbsp;srdce divokými údery chce ulevit stísněným smyslům, rozmnožujíc jen jejich zmatek, Viléme, pak často nevím, jsem-li ještě na&nbsp;světě! A&nbsp;když nemá tesknota zrovna převahu, což se&nbsp;někdy stává, když Lotta mi&nbsp;povoluje bídnou útěchu, že&nbsp;se&nbsp;ze&nbsp;svého hoře smím vyplakat na&nbsp;její ruce, tak musím pryč! Musím ven! A&nbsp;ztrácím se&nbsp;hluboko do&nbsp;kraje. Zlézt strmou horu, razit si&nbsp;cestu neschůdným lesem, houštinami, které mě&nbsp;zraňují, trním, které mě&nbsp;drásá, to&nbsp;je&nbsp;pak pro mne rozkoší! Tu&nbsp;se&nbsp;mi&nbsp;trochu uleví! Trochu! A&nbsp;když cestou únavou a&nbsp;žízní někdy klesnu, někdy hluboko v&nbsp;noci, když úplněk stojí nade mnou, usednu v&nbsp;pustém lese na&nbsp;pokřivený strom, abych svým rozbolavělým nohám dopřál trochu utišení, a&nbsp;když pak vysilujícím klidem klímám v&nbsp;mlžné záři – – – Ó, Viléme, samota klášterní cely, žíněné roucho a&nbsp;trnitý pás by&nbsp;byly lékem, po&nbsp;jakém duše žízní. Sbohem. Nevidím jiného konce celé té&nbsp;bídy než hrob.</span></p>
        <h2 id="3-září" class="chunk" data-nb-ref-number="176" data-nb-words="2" data-nb-chars="7"><span class="idea" data-nb-ref-number="175" id="idea175" data-nb-words="2" data-nb-chars="7">3. září</span></h2>
        <p class="chunk" data-nb-ref-number="177" data-nb-words="37" data-nb-chars="196"><span class="idea" data-nb-ref-number="176" id="idea176" data-nb-words="37" data-nb-chars="196">Musím pryč! Děkuji ti, Viléme, žes mě&nbsp;utvrdil v&nbsp;mém váhavém rozhodnutí. Už&nbsp;celých čtrnáct dní se&nbsp;zanáším myšlenkou, že&nbsp;ji&nbsp;opustím. Musím. Je&nbsp;zase v&nbsp;městě u&nbsp;přítelkyně. – A&nbsp;Albert – a&nbsp;– musím pryč.</span></p>
        <h2 id="10-září" class="chunk" data-nb-ref-number="178" data-nb-words="2" data-nb-chars="8"><span class="idea" data-nb-ref-number="177" id="idea177" data-nb-words="2" data-nb-chars="8">10. září</span></h2>
        <p class="chunk" data-nb-ref-number="179" data-nb-words="53" data-nb-chars="297"><span class="idea" data-nb-ref-number="178" id="idea178" data-nb-words="53" data-nb-chars="297">To&nbsp;byla noc! Viléme, teď už&nbsp;přetrpím všechno. Už&nbsp;ji&nbsp;neuvidím. Ó, že&nbsp;se&nbsp;ti&nbsp;nemohu vrhnout kolem krku, že&nbsp;ti&nbsp;nemohu tisícerými slzami vytržení vyjádřit, příteli, všechny ty&nbsp;pocity, ženoucí šturmem na&nbsp;mé&nbsp;srdce. Sedím a&nbsp;lapám dech, chci se&nbsp;uklidnit a&nbsp;čekám na&nbsp;ráno: a&nbsp;se&nbsp;slunce východem tu&nbsp;budou koně.</span></p>
        <p class="chunk" data-nb-ref-number="180" data-nb-words="30" data-nb-chars="179"><span class="idea" data-nb-ref-number="179" id="idea179" data-nb-words="30" data-nb-chars="179">Ach, ona klidně spí a&nbsp;netuší, že&nbsp;mě&nbsp;už&nbsp;nikdy neuvidí. Odtrhl jsem se, byl jsem silný dost, abych dvě hodiny našeho rozhovoru neprozradil svůj záměr. A, panebože, jakého rozhovoru!</span></p>
        <p class="chunk" data-nb-ref-number="181" data-nb-words="101" data-nb-chars="581"><span class="idea" data-nb-ref-number="180" id="idea180" data-nb-words="101" data-nb-chars="581">Albert mi&nbsp;slíbil, že&nbsp;hned po&nbsp;večeři bude s&nbsp;Lottou na&nbsp;zahradě. Stál jsem na&nbsp;terase pod vysokými kaštany a&nbsp;díval se&nbsp;za&nbsp;sluncem, které pro mne právě naposled zapadlo nad líbezným údolím, nad mírnou říčkou. Tak často jsem tu&nbsp;stál s&nbsp;ní&nbsp;a&nbsp;díval se&nbsp;na&nbsp;touž nádhernou podívanou, a&nbsp;teď – Procházel jsem se&nbsp;alejí, která mi&nbsp;byla tak milá; jakési tajemné kouzlo mě&nbsp;tu&nbsp;často zadržovalo, ještě než jsem poznal Lottu; a&nbsp;jak jsme se&nbsp;zaradovali, když jsme na&nbsp;počátku své známosti objevili společnou náklonnost k&nbsp;místečku, které je&nbsp;opravdu jedno z&nbsp;nejromantičtějších, jaká kdy lidská ruka vytvořila.</span></p>
        <p class="chunk" data-nb-ref-number="182" data-nb-words="80" data-nb-chars="450"><span class="idea" data-nb-ref-number="181" id="idea181" data-nb-words="80" data-nb-chars="450">Napřed tu&nbsp;máš mezi kaštany ten širý rozhled – Ach, vzpomínám si, napsal jsem ti, myslím, už&nbsp;hodně o&nbsp;tom, jak tu&nbsp;člověka konečně sevřou vysoké stěny buků a&nbsp;jak háj s&nbsp;alejí hraničící stále víc a&nbsp;víc ji&nbsp;zatemňuje, až&nbsp;se&nbsp;posléze končí všechno v&nbsp;uzavřeném místečku, obetkaném všemi taji samoty. Cítím ještě, jak důvěrně mi&nbsp;pojednou bylo, když jsem poprvé sem vkročil v&nbsp;pravé poledne; tušil jsem tichounce, co&nbsp;se&nbsp;tu&nbsp;ještě odehraje, co&nbsp;blaženosti a&nbsp;co&nbsp;bolu.</span></p>
        <p class="chunk" data-nb-ref-number="183" data-nb-words="169" data-nb-chars="1004"><span class="idea" data-nb-ref-number="182" id="idea182" data-nb-words="169" data-nb-chars="1004">Pásl jsem se&nbsp;asi půl hodiny na&nbsp;nyvě sladkých myšlenkách loučení a&nbsp;shledání, když jsem je&nbsp;uslyšel stoupat vzhůru po&nbsp;terase; běžel jsem jim naproti, zbožně jsem uchopil a&nbsp;políbil její ruku. Došli jsme právě nahoru, když nad chlumem vycházela luna. Mluvili jsme o&nbsp;lecčem a&nbsp;znenadání jsme se&nbsp;zastavili u&nbsp;pochmurné besídky. Lotta vešla dovnitř a&nbsp;usedla, Albert vedle ní, já&nbsp;též, ale můj neklid mi&nbsp;nedal, vstal jsem, stoupl si&nbsp;před ně, přecházel a&nbsp;usedl zase: byl to&nbsp;hrozný stav. Upozornila nás, jak čarovně působí světlo měsíce, který od&nbsp;konce bukových stěn ozařoval celou alej před námi; nádherný pohled, tím překvapivější, čím ostřeji se&nbsp;odrážel od&nbsp;temnoty, která nás kolem dokola obklopovala. Byli jsme tiši a&nbsp;po&nbsp;chvilce zase promluvila: „Nikdy se&nbsp;neprocházím při měsíčku, aby mě&nbsp;nenapadla myšlenka na&nbsp;drahé zesnulé, aby mě&nbsp;nepřemáhal pocit smrti a&nbsp;toho, co&nbsp;bude po&nbsp;ní. Budeme žít,“ pokračovala a&nbsp;její hlas byl pln nádherného citu, „ale, Wertře, nalezneme se&nbsp;zas? A&nbsp;poznáme se? Co&nbsp;vy&nbsp;tušíte, co&nbsp;vy&nbsp;říkáte?“</span></p>
        <p class="chunk" data-nb-ref-number="184" data-nb-words="40" data-nb-chars="209"><span class="idea" data-nb-ref-number="183" id="idea183" data-nb-words="40" data-nb-chars="209">„Lotto,“ řekl jsem, podávaje jí&nbsp;ruku a&nbsp;s&nbsp;očima plnýma slz, „shledáme se&nbsp;zas! Zde i&nbsp;onde se&nbsp;shledáme!“ – Nemohl jsem dál. – Viléme, musela se&nbsp;mne právě na&nbsp;to&nbsp;ptát? Mne, jenž jsem v&nbsp;srdci skrýval úzkost loučení?</span></p>
        <p class="chunk" data-nb-ref-number="185" data-nb-words="137" data-nb-chars="800"><span class="idea" data-nb-ref-number="184" id="idea184" data-nb-words="137" data-nb-chars="800">„A zdalipak o&nbsp;nás vědí naši drazí zesnulí,“ pokračovala, „zdalipak cítí, když se&nbsp;nám daří dobře, že&nbsp;na&nbsp;ně&nbsp;s&nbsp;vroucí láskou vzpomínáme? Ó, postava mé&nbsp;matky se&nbsp;stále vznáší kolem mne, když za&nbsp;tichých večerů sedím mezi jejími, mezi svými dětmi, když se&nbsp;shluknou kolem mne, jako kdysi kolem ní. Když tak se&nbsp;slzou touhy hledím k&nbsp;nebesům a&nbsp;zastesknu si: kdyby tak na&nbsp;okamžik mohla zahlédnout, jak jsem dostála svému slovu, které jsem jí&nbsp;dala v&nbsp;hodince smrti, že&nbsp;budu maminkou jejích dětí! Stokrát volám: odpusť mi, nejdražší, nedovedu-li jim být tím, číms jim byla ty. Ach, dělám, co&nbsp;mohu, odívám je, živím, a&nbsp;ach, co&nbsp;je&nbsp;víc, hýčkám a&nbsp;miluji je. Kdybys mohla shlédnout na&nbsp;naši svornost, milá světice! vroucím díkem bys velebila Boha, jehožs v&nbsp;nejtrpčích, nejposlednějších slzách prosila o&nbsp;blaho svých dětí!“</span></p>
        <p class="chunk" data-nb-ref-number="186" data-nb-words="22" data-nb-chars="120"><span class="idea" data-nb-ref-number="185" id="idea185" data-nb-words="22" data-nb-chars="120">Tak to&nbsp;řekla – – – Viléme, kdo dovede opakovat, co&nbsp;řekla, jak by&nbsp;mohla chladná litera zpodobit tyto nebeské květy ducha!</span></p>
        <p class="chunk" data-nb-ref-number="187" data-nb-words="24" data-nb-chars="140"><span class="idea" data-nb-ref-number="186" id="idea186" data-nb-words="24" data-nb-chars="140">Albert ji&nbsp;něžně přerušil: „Příliš vás to&nbsp;rozrušuje, milá Lotto; vím, vaše duše velmi snadno podléhá takovým myšlenkám, ale prosím vás – – –“</span></p>
        <p class="chunk" data-nb-ref-number="188" data-nb-words="70" data-nb-chars="410"><span class="idea" data-nb-ref-number="187" id="idea187" data-nb-words="70" data-nb-chars="410">„Ó, Alberte,“ řekla, „vím, že&nbsp;nikdy nezapomeneš na&nbsp;ty&nbsp;večery, kdy jsme spolu sedávali kolem malého kulatého stolku, když tatínek odcestoval a&nbsp;my&nbsp;poslali maličké spát. Měls tak často dobrou knihu a&nbsp;tak málokdy ses dostal k&nbsp;četbě. Nebyl styk s&nbsp;touto nádhernou duší nade všechno? S&nbsp;tou krásnou, něžnou, čilou a&nbsp;věčně činnou ženou! Bůh zná mé&nbsp;slzy, kterými jsem ho&nbsp;často na&nbsp;lůžku zapřísahala: učiň mě&nbsp;jí&nbsp;podobnou!“</span></p>
        <p class="chunk" data-nb-ref-number="189" data-nb-words="28" data-nb-chars="151"><span class="idea" data-nb-ref-number="188" id="idea188" data-nb-words="28" data-nb-chars="151">„Lotto,“ zvolal jsem, vrhaje se&nbsp;před ní&nbsp;na&nbsp;kolena, bera ji&nbsp;za&nbsp;ruku a&nbsp;smáčeje ji&nbsp;záplavou slz. „Lotto, požehnání boží spočívá na&nbsp;tobě i&nbsp;duch tvé matky.“</span></p>
        <p class="chunk" data-nb-ref-number="190" data-nb-words="16" data-nb-chars="83"><span class="idea" data-nb-ref-number="189" id="idea189" data-nb-words="16" data-nb-chars="83">„Kdybyste ji&nbsp;byl znal,“ řekla a&nbsp;tiskla mi&nbsp;ruku – „byla hodna toho, abyste ji&nbsp;znal.“</span></p>
        <p class="chunk" data-nb-ref-number="191" data-nb-words="12" data-nb-chars="69"><span class="idea" data-nb-ref-number="190" id="idea190" data-nb-words="12" data-nb-chars="69">Myslil jsem, že&nbsp;zhynu. Nikdy nikdo o&nbsp;mně neřekl větší, hrdější slovo.</span></p>
        <p class="chunk" data-nb-ref-number="192" data-nb-words="147" data-nb-chars="846"><span class="idea" data-nb-ref-number="191" id="idea191" data-nb-words="147" data-nb-chars="846">Pokračovala: „A tato žena musila odejít v&nbsp;květu svého věku, když jejímu nejmladšímu synovi nebylo ani šest měsíců. Její nemoc netrvala dlouho, byla klidna, plna odříkání, jen děti jí&nbsp;způsobovaly bolest, zejména nejmladší. Když byl blízek konec a&nbsp;ona mi&nbsp;řekla: ‚Přiveď je&nbsp;sem nahoru,‘ a&nbsp;já&nbsp;je&nbsp;přivedla, maličké, které nevěděly, co&nbsp;se&nbsp;děje, nejstarší, jež byly bez sebe, jak stály kolem lůžka, jak zvedla ruce, jak se&nbsp;nad nimi modlila, jak je&nbsp;líbala, jedno po&nbsp;druhém, jak je&nbsp;poslala pryč a&nbsp;řekla mi: ‚Buď jim matkou!‘ Dala jsem jí&nbsp;na&nbsp;to&nbsp;ruku. ‚Slibuješ mnoho, dcero,‘ řekla, ‚srdce matky a&nbsp;oko matky. Viděla jsem často na&nbsp;tvých vděčných slzách, že&nbsp;víš, co&nbsp;to&nbsp;je. Měj je&nbsp;pro své sourozence a&nbsp;pro svého otce měj věrnost a&nbsp;poslušnost manželky. Ty&nbsp;ho&nbsp;utěšíš.‘ Ptala se&nbsp;po&nbsp;něm. Odešel, aby před námi skryl svou nesnesitelnou strast. Byl všecek rozerván.</span></p>
        <p class="chunk" data-nb-ref-number="193" data-nb-words="41" data-nb-chars="220"><span class="idea" data-nb-ref-number="192" id="idea192" data-nb-words="41" data-nb-chars="220">Alberte, tys byl v&nbsp;pokoji. Slyšela, že&nbsp;tu&nbsp;někdo přechází, zeptala se&nbsp;a&nbsp;poprosila tě, abys přistoupil k&nbsp;ní. A&nbsp;jak se&nbsp;na&nbsp;tebe dívala a&nbsp;na&nbsp;mne pohledem plným útěchy, jenž ví, že&nbsp;jsme spolu šťastni, že&nbsp;budeme spolu šťastni!“</span></p>
        <p class="chunk" data-nb-ref-number="194" data-nb-words="26" data-nb-chars="142"><span class="idea" data-nb-ref-number="193" id="idea193" data-nb-words="26" data-nb-chars="142">Albert se&nbsp;jí&nbsp;vrhl kolem krku, líbal ji&nbsp;a&nbsp;volal: „Jsme, budeme šťastni!“ Ten klidný Albert byl všecek bez sebe a&nbsp;já&nbsp;nevěděl, kam se&nbsp;propadnout.</span></p>
        <p class="chunk" data-nb-ref-number="195" data-nb-words="59" data-nb-chars="346"><span class="idea" data-nb-ref-number="194" id="idea194" data-nb-words="59" data-nb-chars="346">„Wertře!“ začala zas, „a taková žena musila odejít. Bože, když si&nbsp;tak někdy pomyslím, jak člověk dovolí, aby mu&nbsp;odnesli, co&nbsp;má&nbsp;na&nbsp;světě nejdražšího, a&nbsp;jak děti jediné to&nbsp;dovedou procítit v&nbsp;celé příkrosti, děti, jež ještě dlouho naříkaly, že&nbsp;černí muži odnesli maminku.“ Povstala. Já&nbsp;všecek rozrušen a&nbsp;zdrcen zůstal sedět a&nbsp;držel její ruku ve&nbsp;své.</span></p>
        <p class="chunk" data-nb-ref-number="196" data-nb-words="114" data-nb-chars="663"><span class="idea" data-nb-ref-number="195" id="idea195" data-nb-words="114" data-nb-chars="663">„Půjdeme,“ řekla, „je pozdě.“ Chtěla stáhnout ruku, já&nbsp;ji&nbsp;však sevřel pevněji. „Shledáme se,“ zvolal jsem, „najdeme se, pod jakoukoli podobou se&nbsp;poznáme. Jdu,“ pokračoval jsem, „jdu rád, a&nbsp;přece, kdybych měl říci: na&nbsp;věky, nesnesl bych toho. Sbohem, Lotto, sbohem, Alberte! Shledáme se&nbsp;zas.“ – „Zítra snad!“ odvětila s&nbsp;úsměvem. Zítra! Ach, nevěděla, když vyvíjela ruku z&nbsp;mé, že&nbsp;– Odcházeli alejí, já&nbsp;stál, díval se&nbsp;za&nbsp;nimi, jak mizí v&nbsp;měsíční záři; vrhl jsem se&nbsp;na&nbsp;zemi a&nbsp;rozplakal se&nbsp;usedavě; a&nbsp;zase jsem vyskočil a&nbsp;vyběhl na&nbsp;terasu; zahlédl jsem ještě dole ve&nbsp;stínu vysokých lip její bílé šaty, jež se&nbsp;třpytně blížily k&nbsp;vrátkům, rozpřáhl jsem náruč a&nbsp;– zmizely.</span></p>
        <a id="chapter-end"></a>
        <nav class="end-nav">
          <ul>
            <li><a href="./index.html#" rel="index">Titulní strana</a></li>
            <li><a href="./utrpeni_mladeho_werthera_008.html#chunk1" rel="next">Následující kapitola →</a></li>
          </ul>
        </nav>
      </main>
    </div>
    <script type="text/javascript" src="./scripts/bundle.js" integrity="sha256-9bNOD5siUQiYHwpdQ9XLrl5iL0XtJ43xL2ypCxvENpQ="></script>
  </body>
</html>