<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
    <meta name="Generator" content="Microsoft Word 14 (filtered)"/>
    <title>Utrpení mladého Werthera</title>
    <meta http-equiv="Content-Type" content="text/html; charset=utf-8"/>
  <link href="../Styles/stylesheet.css" rel="stylesheet" type="text/css"/>
<link href="../Styles/page_styles.css" rel="stylesheet" type="text/css"/>
</head>
  <body>
<div class="wordsection7">

<p class="mlpuroven3nadpisgoethe">20. října 1771</p>

<p class="mlptextbez1radku">Včera jsme sem dojeli. Vyslanec churaví a nebude tedy
několik dní vycházet. Kdyby jen nebyl takový morous, bylo by dobře. Vidím to,
vidím, že mi osud chystá těžké zkoušky! Ale kurážně do toho! Lehká mysl všechno
snese. – Lehká mysl! Musím se až smát, jak mně to slovo zabloudilo do pera. Ó,
jen mít trochu lehčí krev, a byl bych nejšťastnější člověk pod sluncem. Bože! <span class="calibre11">Kde jiní se svou troškou sil a talentu se přede
mnou nafukují s blahobytnou samolibostí, já si nad svou silou a schopností </span>zoufám.
Dobrý bože, jenžs mi dal všechno, proč nezadržels polovici svých darů a nedal
mi sebedůvěru a spokojenost!</p>

<p class="mlptext">Strpení! Strpení! Bude lépe. Neboť, říkám ti, příteli, máš
pravdu. Od té doby, co se tak den ze dne proháním mezi lidmi a vidím, co dělají
a jak to dělají, snáším se mnohem lépe sám se sebou. Zajisté proto, že jsme už
jednou tak ustrojeni, že všechno srovnáváme se sebou a sebe se vším; tak naše
štěstí nebo neštěstí závisí na tom, s čím se měříme, a nic tu není tak
nebezpečné jako samota. Naše obrazotvornost, už samou svou přirozeností puzená
k tomu, aby se zdvíhala k výšinám, a ještě nadto živená fantastickými výtvory
poezie, stvoří si řadu bytostí, z nichž my jsme nejnižší a každá mimo nás
nádhernější a dokonalejší. A to je docela přirozené: Pociťujeme tak často, že
jsme v lecčem nedokonalí; a právě o tom, čeho se nám nedostává, se domníváme,
že to má někdo jiný, komu pak nádavkem přisuzujeme všechno, co sami máme, a nadto
ještě jakousi vybájenou pohodu. A tak je ten šťastlivec hotov, naše vlastní
stvůra od hlavy až k patě.</p>

<p class="mlptext">Kdybychom se místo toho, jak jsme slabí a těžkopádní, jen
stále probíjeli kupředu, shledali bychom často, že se i se svým loudáním a křižováním
dostáváme dál než jiní se všemi svými plachtami a vesly – a – to přece dává
pravé sebevědomí, když jiným stačíme anebo je dokonce předstihujeme.</p>

<p class="mlpuroven3nadpisgoethe">10. listopadu</p>

<p class="mlptextbez1radku">Celkem vzato začínám se tu cítit docela snesitelně.
Nejlepší je, že mám plné ruce práce; a pak, ta spousta nejrozmanitějších lidí,
všelijakých nových postav, je mé duši pestrým divadlem. Seznámil jsem se s hrabětem
C., s mužem, kterého si den ze dne více vážím. Je to jasný, obsáhlý duch, a třeba
toho hodně ví a zná, ani dost málo chladný; na to z jeho chování vyzařuje
příliš mnoho smyslu pro přátelství a lásku. Vzbudil jsem jeho zájem, když jsem
mu vyřizoval úřední zprávu; všiml si hned po prvních slovech, že si rozumíme,
že se mnou může mluvit jako ne s každým. A především mě těší, jak upřímně si ke
mně vede. Není na světě opravdovější a vroucnější radosti, než spatřit velkou
duši, která se ti otvírá.</p>

<p class="mlpuroven3nadpisgoethe">24. prosince</p>

<p class="mlptextbez1radku">Vyslanec mě často dopaluje – tušil jsem to. Je
puntičkář a blázen, že mu není rovno. Všechno krůček za krůčkem a hezky zvolna
jako kmotra. Člověk věčně nespokojený sám se sebou, kterému tudíž nikdo nic neudělá
po chuti. Já pracuji rád jen tak z první vody, a jak to napíšu, tak to nechám;
a to on si třeba na mne přijde, vrátí mi referát a řekne: „Je dobrý, ale
prohlédněte to ještě jednou, člověka ještě vždycky napadne vhodnější slovo,
čistší spojka.“ To by mě čert vzal. Žádné „a“ a žádné „ale“ nesmí chybět; a je
zapřisáhlým nepřítelem všech inverzí, které mi někdy uklouznou. Když mu
nezadudláš periodu podle osvědčené noty, jako když klikou točí, tak ti tomu
vůbec nerozumí. Je to kříž pracovat s takovým člověkem.</p>

<p class="mlptext">Důvěra hraběte z C… je ještě to jediné, co mě za všechno
odškodňuje. Řekl mi onehdy docela upřímně, jak je nespokojen s pomalostí a rozvážlivostí
mého vyslance. „Ti lidé sobě a jiným všechno ztěžují. Ale,“ říká, „člověk se s tím
musí smířit, jako pocestný, který musí přes kopec. Ovšem! Kdyby nebylo kopce,
byla by cesta o hodně pohodlnější a kratší, ale když tu jednou je, nic naplat,
na druhou stranu se dostat musíme!“</p>

<p class="mlptext">Můj starý patrně taky cítí, že mi hrabě dává přednost před
ním, a to ho zlobí; chápe se každé příležitosti, aby mi hraběte zhanil, já mu
ovšem odporuji a tím se celá věc jen přiostřuje. Včera mě už dokonce dopálil,
mířil totiž také na mne: Takhle pro reprezentaci že se hrabě docela dobře hodí,
také prý náramně lehce pracuje a umí psát, ale chybí mu prý důkladné vzdělání,
jako všem literátům. Za tohle bych mu byl nejraději napráskal, vždyť jiná řeč s
takovými chlapy stejně není; ale to nešlo, a tak jsem se jen poněkud rozhorlil.
„Hrabě,“ řekl jsem mu, „je muž, kterého si třeba vážit, jak pro jeho charakter,
tak pro jeho vědomosti. Neznám nikoho,“ řekl jsem, „kdo by byl dokázal tak
rozšířit svého ducha, tak důkladně se vzdělat v bezpočtu oborů, a přece
nepozbýt obratnosti ve věcech všedního života.“ To bylo ovšem pro ten rozoumek
moc; tak jsem se poroučel, aby mi dalším žvaněním nejitřil žluč.</p>

<p class="mlptext"><span class="calibre11">A tím vším jste vinni vy,
kdo jste do mne tak dlouho hučeli, až jsem sám vlezl do chomoutu, s vaší věčnou
písničkou o aktivitě. Aktivita! Nekoná-li víc než já, kdo sází brambory a jezdí
do města prodávat obilí, jsem ochoten robotovat ještě deset let na galeji, k níž
jsem přikován nyní.</span></p>

<p class="mlptext">A té lesklé bídy, té nudy mezi těmi protivnými lidmi, kteří se
tu spolu stýkají! Té žárlivosti mezi nimi, jak jen číhají a pasou, aby jeden druhého
aspoň o krůček předstihli! Nejmizernější, nejubožejší vášně, nahé, bez
pláštíku! Je tu například ženská, která na potkání nemluví o jiném než o svém
rodě a o své vlasti, takže si každý, kdo ji nezná, pomyslí: to je ale kus
blázna, že si na té trošce urozenosti a na slávě své vlasti tolik zakládá! – Ale
je to ještě tisíckrát horší, ta ženská je dcera kancelisty ze sousedství! – Na
mou duši, že lidem nerozumím, že mohou být tak omezení a tak hloupě se blamovat.</p>

<p class="mlptext"><span class="calibre11">Ale všímám si den ze dne
víc, můj milý, jak je člověk pošetilý, když posuzuje jiné podle sebe. A jelikož
sám mám tolik práce se sebou a srdce i ducha tak rozbouřené, ach, milerád
nechám ty druhé chodit, kudy se jim zlíbí, jen kdyby oni nechali mě.</span></p>

<p class="mlptext">Co mě nejhůř pokouší, to je to proklaté kastovnictví. Dobře
vím, jak je nutný rozdíl mezi stavy a kolik výhod mně samému opatřuje, ale ať
se mi neplete do cesty zrovna tam, kde bych ještě mohl užít trochy radosti,
záblesku štěstí na této zemi. Seznámil jsem se onehdy na procházce s nějakou
slečnou z B…, s roztomilým stvořením, které si v tom našem naškrobeném životě
zachovalo ještě dost přirozenosti. Dobře jsme se spolu bavili, a když jsme se
loučili, poprosil jsem ji o dovolení, abych ji směl navštívit. Svolila tak
srdečně, že jsem se sotva mohl dočkat vhodné chvilky, abych k ní zašel. Není
zdejší a bydlí tu v domě své tety. Fyziognomie té staré škatule se mi nelíbila.
Prokazoval jsem jí mnoho pozorností, obracel jsem svůj hovor skoro výlučně k ní,
a ještě než uplynula půlhodinka, věděl jsem přibližně, co mi slečna později
sama doznala: Že ta milá teta na stará kolena nemá nic, jměním počínaje a duchem
konče, že nemá jiné opory než řadu svých předků, jiné ochrany než svůj stav, za
nímž se zatarasila, jiné rozkoše, než ze svého patra shlížet spatra na hlavy
občanské. Za mlada prý bývala krásná a život jí proplynul mezi prsty; napřed
svou umíněností potýrala nejednoho ubohého chlapce, později, v zralejších
letech, se skrčila pod komando starého oficíra, který s ní pod touto podmínkou
a se slušným důchodem prožil měděný věk; umřel, a teď je v železném věku sama,
a nikdo by si jí ani nevšiml, kdyby neměla tak roztomilou neť.</p>

<p class="mlpuroven3nadpisgoethe">8. ledna 1772</p>

<p class="mlptextbez1radku">Jací jsou to jen lidé, jejichž celá duše spočívá na
obřadech a kteří po léta ve dne v noci neusilují o nic jiného, než jak by se
při tabuli dostali o židličku výš! A ne že by ti chlapi neměli jiných starostí,
naopak, práce se jim kupí právě proto, že se pro malichernosti a malé mrzutosti
nemohou dostat k vyřízení toho, co je důležité. Minulý týden se při sanici
pohádali a bylo po zábavě.</p>

<p class="mlptext">Ti hlupáci nevidí, že vlastně pramálo záleží na místě a že
ten, kdo je na prvém, málokdy má hlavní úlohu! Kolika králům vládnou ministři, kolika
ministrům sekretáři! A kdo je pak první? Myslím, že ten, kdo má větší rozhled
než ostatní a sdostatek sil nebo lsti, aby dovedl zapřáhnout jejich moc a vášně
do vozu svých záměrů.</p>

<p class="mlpuroven3nadpisgoethe">20. ledna</p>

<p class="mlptextbez1radku">Musím vám napsat, milá Lotto, odtud, ze světnice
selské hospůdky, do níž jsem se utekl před prudkou bouří. Co živořím v tom
smutném hnízdě D… mezi cizími, mému srdci pracizími lidmi, neměl jsem okamžiku
ani jediného, kdy by mi srdce bylo velelo, abych vám napsal. A teď tady, v této
chatrči, v této samotě, kde zas náležím sobě, kde sníh a kroupy třískají do
mého okénka, tady jste mou první myšlenkou byla vy. Když jsem vstoupil, přepadl
mě váš obraz, vzpomínka na vás se mne zmocnila. Ó Lotto, tak svatě, tak
vroucně! Panebože, první šťastný okamžik po dlouhé době.</p>

<p class="mlptext">Kdybyste mě viděla, drahá, v té záplavě rozptýlení, jak
vysušené jsou mé smysly, jak nemám jediného okamžiku, aby mi srdce překypělo;
jak nemám jediné blažené chvíle, abych si zaplakal. Nic! Nic! Stojím jako před
kukátkem a vidím, jak panáčci a koníčci se posouvají sem a tam, a tážu se často
sebe sama, není-li to všechno optický klam. Hraji s nimi, anebo správněji,
hrají mnou jako loutkou; a když někdy vezmu souseda za dřevěnou ruku, zamrazí
mě.</p>

<p class="mlptext"><span class="calibre11">Jedinou ženskou bytost jsem
tu našel. Podobá se vám, milá Lotto, je-li vůbec možná se vám podobat. „Podívejme
se,“ řeknete, „Werther se dal na komplimenty.“ Docela nepravdu byste neměla. Od
nějaké doby jsem nadmíru způsobný, protože konec konců musím; jsem tuze
duchaplný a dámy o mně říkají, že nikdo nedovede tak jemně chválit jako já (a
lhát, dodejte, neboť bez toho se člověk neobejde; však mi rozumíte).</span></p>

<p class="mlptext">Chtěl jsem mluvit o slečně B…! Má mnoho duše, která jí zplna
hledí z jejích modrých očí, její stav je jí na obtíž, protože nesplňuje ani
jediné přání jejího srdce.</p>

<p class="mlptext"><span class="calibre11">Touží pryč z této vřavy a spolu
problouzníme nejednu hodinku o venkovských výjevech čisté blaženosti, a ach, o
vás! Jak často vám musí holdovat. Nemusí, dělá to dobrovolně, ráda poslouchá,
když vypravuji o vás, miluje vás. –</span></p>

<p class="mlptext">Ó, kéž bych seděl u vašich nohou ve vašem útulném pokojíčku a naši
malí miláčkové by se v chumlu váleli kolem mne! A kdyby vám příliš křičeli,
ukonejšil bych je pohádkou o strašidlech: a tiší jako myšky usedli by kolem
mne. – Slunce nádherně zapadá nad rozjiskřenou sněžnou plání; bouře se
přehnala. A já – já se zas musím zamknout do své klece. Sbohem! Je Albert u vás?
A jak –? Bůh mi odpusť tu otázku!</p>

<p class="mlpuroven3nadpisgoethe">17. února</p>

<p class="mlptextbez1radku">Obávám se, že my dva, můj vyslanec a já, už dlouho
spolu nevydržíme. Ten člověk je naprosto nesnesitelný. Jeho způsob práce a vyřizování
je tak směšný, že se nezdržím a často mu odporuji. Udělám si věc po svém, což
mu ovšem není po chuti. Proto si na mne nedávno stěžoval u dvora a ministr mi
udělil důtku, mírnou sice, ale byla to přece jen důtka, a chtěl jsem právě
žádat za propuštění, když jsem od něho dostal soukromý dopis<a href="../Text/utrpeni_mladeho_werthera_010.html#_ftn7" title="" class="pcalibre1 pcalibre" id="_ftnref7"><span class="msofootnotereference"><span class="calibre13"><span class="msofootnotereference"><span class="calibre14">[7]</span></span></span></span></a>,
před kterým jsem poklekl, abych se kořil jeho vysokému, šlechetnému, moudrému
duchu, jak mi vyčítá mou přecitlivělost, jak sice ctí jako mladistvý zápal mé
poněkud přepjaté myšlenky o činnosti, o vlivu na jiné, o úřední iniciativě,
jak se nesnaží je vymýtit, nýbrž jen hledí je ztlumit a odvést tam, kde jsou na
místě, kde mohou pronikavě působit. Tak jsem nabral sil aspoň na osm dní a scelil
jsem se v sobě. Duševní klid je nádherná věc; a také radost, kterou má člověk
sám ze sebe. Jen, milý příteli, kdyby ta věcička nebyla právě tak křehoučká,
jak je krásná a drahocenná.</p>

<p class="mlpuroven3nadpisgoethe">20. února</p>

<p class="mlptextbez1radku">Bůh vám požehnej, moji milí, a dejž vám všechny dobré
dny, které mně odepřel.</p>

<p class="mlptext">Děkuji ti, Alberte, žes mě oklamal. Čekal jsem na zprávu, kdy
bude vaše svatba, a slíbil jsem si, že téhož dne sejmu slavnostně Lottinu siluetu
se zdi a že ji pohřbím v ostatních papírech. Nyní jste už svoji a její obraz tu
dosud visí. Nuže, ať tam tedy zůstane. A proč by také ne? Vždyť vím, že jsem
také s vámi, vím, že aniž tebe o cokoli zkracuji, jsem také v Lottině srdci.
Mám, ano mám tam druhé místo a chci je podržet, musím je podržet. <span class="calibre11">Ó, zešílel bych, kdyby mohla zapomenout – Alberte,
ta myšlenka je peklo! Alberte, buď sbohem, buď sbohem, anděle z nebe, buď
sbohem, Lotto!</span></p>

<p class="mlpuroven3nadpisgoethe">15. března</p>

<p class="mlptextbez1radku">Zažil jsem čistou věc, která mě odtud vyžene: Skřípám
zuby. Ďasa! Je neodčinitelná, a vinni jste tím vy, jenom vy, kdo jste mě
štvali, pobízeli a mučili, abych přijal místo, které se pro mne nehodí. Teď to
mám, teď to máte. Abys zase neřekl, že svými přepjatými nápady všechno pokazím,
tak ti tady podávám, vzácný pane, historku, umytou a učesanou, jak by ji
zaznamenal kronikář.</p>

<p class="mlptext"><span class="calibre11">Hrabě z C. mě má rád,
vyznamenává mě, to všichni vědí, už jsem ti to stokrát řekl. Včera jsem tedy k němu
byl pozván na oběd, právě toho dne, kdy se u něho večer schází ta vznešená
společnost pánů a dam, na které jsem si jakživ ani nevzpomněl; aniž mě kdy
napadlo, že my podřízení duchové mezi ně nepatříme. Dobrá. Pojedl jsem u hraběte
a po obědě se procházíme po velké síni, hovořím s hrabětem a s plukovníkem B.,
jenž tam také přišel, a tak najednou se přiblížila hodina večerní společnosti.
Bůh je můj svědek, že jsem na nic nepomyslil. Tu vepluje přemilostivá paní z S…
se svým nejmilostivějším urozeným chotěm a s dobře vyseděnou slečnou husičkou s
plochými ňadry a křehounkou tailí; dělají en passant</span><a href="../Text/utrpeni_mladeho_werthera_010.html#_ftn8" title="" class="pcalibre1 pcalibre" id="_ftnref8"><span class="msofootnotereference"><span class="calibre16"><span class="msofootnotereference"><span class="calibre17">[8]</span></span></span></span></a><span class="calibre11"> své nejurozenější oči a aristokraticky nadýmají
nozdry; a že mi ten celý pronárod je z duše protivný, chtěl jsem se právě
poroučet a čekal jen, až si hrabě odbude ty protivné honneury</span><a href="../Text/utrpeni_mladeho_werthera_010.html#_ftn9" title="" class="pcalibre1 pcalibre" id="_ftnref9"><span class="msofootnotereference"><span class="calibre16"><span class="msofootnotereference"><span class="calibre17">[9]</span></span></span></span></a><span class="calibre11">, když tu právě vstoupí má stará známá slečna z B…,
</span>a že mi to vždycky trochu potěší srdce, když ji vidím, zůstal jsem a postavil
se za její židli; teprv po drahné chvíli jsem si všiml, že se mnou mluví méně
srdečně než obyčejně, ba skoro trochu rozpačitě. To mi bylo nápadné. „Je jako
ta ostatní čeládka?“ pomyslil jsem si, „čert ji vem!“ a měl jsem toho dost a chtěl
jsem jít. A přece jsem zůstal, protože mě popadla chuť posvítit si na tu celou
věc. Zatím se společnost scházela: Baron F. v garderobě z dob korunovace
Františka Prvního, blahé paměti, pan dvorní rada R., zde však in qualitate
nazvaný pán z R… se svou hluchou polovicí, atd. atd., pak, abych nezapomněl,
bídně oblečený J., v jehož oděvu kontrastovaly prvky obstarožné s nejmodernějšími
atd., ti všichni se sem nesou. Hovořím s některými ze svých známých a ti
všichni jsou tuze lakoničtí. Myslím si… a dávám jen dobrý pozor na svou slečnu
B. Nevšiml jsem si, že ženské si v koutě špitají do ouška, že štěbetání
přechází také na muže, že paní z S… promluvila s hrabětem (to všechno mi
později vypravovala slečna B.), až konečně hrabě zamířil ke mně a odvedl mě k oknu.
„Znáte,“ řekl, „naše kuriózní konvence; společnost je, jak vidím, nespokojena,
že vás tu vidí, ale nechtěl bych za nic na světě – – –“ – „Excelence,“ vpadl
jsem mu do řeči, „prosím tisíckrát za prominutí, měl jsem si na to vzpomenout
dřív, dobře vím, že mi laskavě odpustíte mou nedůslednost: chtěl jsem se už
před chvílí poroučet; zlý duch mě zadržel,“ dodal jsem s úsměvem, ukláněje se.
Hrabě mi tiskl ruce s citem, který říkal všechno. Poklonil jsem se urozenému
panstvu a šel. Usedl jsem do kočáru a zajel jsem si do M…, abych se tam s kopce
díval na západ slunce a abych si při tom v svém Homérovi přečetl ten nádherný
zpěv, jak bodrý pasák prasat hostí Odyssea. – Tím to bylo odbyto.</p>

<p class="mlptext">Zvečera se vracím a usedám k jídlu. Bylo jich v hostinské
místnosti ještě málo; odhrnuli na rohu ubrus a hráli v kostky. Tu vejde
poctivec A., odloží klobouk, podívá se na mne, přistoupí ke mně a řekne tiše: „Měl
jsi mrzutost?“ – „Já?“ povídám. – „Hrabě tě vypověděl ze společnosti.“ – „Čert
je vem,“ řekl jsem, „přišlo mi to vhod, že jsem se dostal na čerstvý vzduch.“ –
„Ještě dobře,“ řekl, „že si z toho nic neděláš. Ale mrzí mě jen, že už o tom ví
celé město.“ – Tu mě ta komedie teprv začala dopalovat. Všichni, kdo přišli na
večeři a dívají se na mne, si myslím, hledí na mne jen proto. Tu se ve mně
rozehřála krev.</p>

<p class="mlptext">A když mě teď dokonce, ať přijdu kam chci, litují, když se
doslýchám, že mí závistníci triumfují a říkají: Tu že je vidět, kam to přivedou
furianti, jak to dopadá, když se člověk nafoukne, že má trochu vtipnější hlavu,
a když si myslí, že smí nedbat všech stavovských rozdílů! A takových psovských
žvástů víc. To by si člověk nůž vrazil do srdce. Mluvte si o soběstačnosti co
chcete, toho bych rád viděl, kdo by snesl, aby ho lumpové pomlouvali, když mají
jednou právo brousit si na něm zuby. Kdyby tlachali naprázdno, nebylo by to nic
těžkého nechat je žvanit.</p>

<p class="mlpuroven3nadpisgoethe">16. března</p>

<p class="mlptextbez1radku"><span class="calibre11">Všechno mě štve!
Dnes v aleji potkám slečnu B. Nezdržel jsem se a oslovil ji</span>. Nezamlčel
jsem jí ani, jakmile jsme se poněkud vzdálili od ostatní společnosti, že se mne
její nedávné chování trapně dotklo. „Milý Wertře,“ řekla vroucně, „což jste si
mé rozpaky mohl vykládat tak, když mě přece znáte! Co jsem pro vás vytrpěla od
okamžiku, kdy jsem vkročila do salónu! Všechno jsem předvídala. Stokrát jsem
vám to chtěla říci, věděla jsem, že by paní z S… a z T… se svými muži raději
odešly, než aby s vámi setrvaly v jedné společnosti, věděla jsem, že si to
hrabě s nimi nesmí pokazit… A těch řečí teď –“ „Jakže, slečno?“ řekl jsem a skrýval
svůj úlek; všechno, co mi předevčírem řekl Adelin, projelo mi žilami jako
vařící voda. „Co mě to už stálo!“ řeklo to rozkošné stvoření se slzami v očích.
Nebyl jsem už pánem sebe a chtěl jsem se jí vrhnout k nohám. „Povězte mi
všechno!“ zvolal jsem. Slzy jí tekly po tvářích; byl jsem všecek bez sebe.
Osušila je, aniž je skrývala. „Znáte mou tetu,“ začala. <span class="calibre11">„Byla tam přítomna a dívala se na všechno, ó panebože, s jakýma očima!
Wertře, minulé noci jsem toho vytrpěla! A ráno jsem musila vyslechnout kázání o
svých stycích s vámi, musila jsem vyslechnout, jak vás hanila a ponižovala, a nemohla
a nesměla vás hájit víc než polovičatě.“</span></p>

<p class="mlptext">Každé slovíčko mě bodlo jako dýka. Netušila, jak milosrdná by
byla, kdyby o tom všem pomlčela. A teď ještě dodala, jak ty klevety porostou a jak
si na tom smlsnou všichni mizerové, jak se nyní budou rozkřikovat, že je
zdeptána, ztrestána má pýcha a má hrdost, kterou mi už odjakživa vyčítali. – <span class="calibre11">To všechno, Viléme, vyslechnout od ní! Její hlas
se chvěl nejupřímnější účastí. Byl jsem zničen a dosud zuřím. Kdyby měl aspoň
někdo kuráž a vyčti mi to do očí, abych ho probodl! Kdybych viděl krev</span>,
tak by mi odtrnulo. Ach, stokrát jsem už popadl nůž, abych ulevil svému
stísněnému srdci. – Slyšel jsem o ušlechtilém druhu koní, kteří, když jsou
nejvíc uštváni a rozehřátí, sami si z pouhého pudu prokousnou tepnu, aby
popadli dechu. Mně je často jako těm koním: nejraděj i bych si otevřel žílu a vplynul
do věčné svobody.</p>

<p class="mlpuroven3nadpisgoethe">24. března</p>

<p class="mlptextbez1radku">Zažádal jsem u dvora za propuštění a doufám, že mi
bude povoleno. A vy mi prominete, že jsem se u vás napřed nedovolil. Musím
zkrátka pryč, a to, co byste mi mohli říci, abyste mě přemluvili, vím všechno
zpaměti, a tedy – Vprav to mamince, pokud můžeš bezbolestně, nedovedu si sám pomoci,
ať mi tedy odpustí, že ani jí nemohu pomoci! Že ji to musí bolet, to je jasné.
Vidět, jak krásná dráha k tajnému radovi anebo dokonce k vyslanci, kterou její
syn právě tak zdárně načal, je pojednou přervána – a šup, zpátky s tebou do
chlívka! Vyložte si to, jak chcete, a kombinujte, za jakých podmínek jsem měl a
mohl zůstat, mne to nehne. Jdu. A abyste věděli, kam se poděju: je zde kníže**
a toho má společnost zřejmě baví; když uslyšel o mém rozhodnutí, požádal mě,
abych s ním odešel na jeho statky, abychom tam spolu strávili krásné jaro.
Slíbil mi, že budu naprosto svým vlastním pánem; a že si navzájem do jisté míry
rozumíme, zkusím to nazdařbůh a půjdu s ním.</p>

<p class="mlpuroven3nadpisgoethe">19. dubna</p>

<p class="mlptextbez1radku">Na vysvětlenou:</p>

<p class="mlptext">Dík za oba dopisy. Neodpovídal jsem, protože jsem tento dopis
z 24. března neodesílal, dokud nedojde ode dvora propuštění. Obával jsem se, že
by se snad maminka obrátila na ministra a znemožnila můj záměr. Nyní však je po
všem, propuštění došlo. Nebudu vám vykládat, jak neradi mi je dávali a co
ministr píše: spustili byste zas nové lamentace. Princ mi na rozloučenou poslal
pětadvacet dukátů a několik slov, která mě až k slzám dojala. Není tedy třeba,
aby mi maminka posílala peníze, o něž jsem nedávno psal.</p>

<p class="mlpuroven3nadpisgoethe">5. května</p>

<p class="mlptextbez1radku">Zítra odtud odjíždím, a protože mé rodiště leží jen
šest mil stranou od cesty, chci se tam zase podívat a rozpomenout se na dávné,
šťastně prosněné dny. Chci tam vejít touž branou, kterou maminka se mnou
vyjela, když po otcově smrti opouštěla to milé, útulné hnízdečko, aby se
zavřela do svého nesnesitelného města. Sbohem, Viléme, uslyšíš ještě o mé
výpravě.</p>

<p class="mlpuroven3nadpisgoethe">9. května</p>

<p class="mlptextbez1radku">Vykonal jsem pouť k svému domovu s veškerou zbožností
poutníka a okusil jsem všelijakých nečekaných pocitů. U velké lípy, která stojí
čtvrt hodiny před městem směrem k S…, jsem dal zastavit, vystoupil a řekl
poštovskému, ať si jede, abych pěšky každou vzpomínku zcela nově, zcela živě a celým
svým srdcem vychutnal. Tu jsem tedy stál pod lipou, která kdysi byla cílem a mezníkem
chlapcových vycházek. Jak jiné všechno bylo! Tenkrát jsem v blažené nevědomosti
toužil ven do neznámého světa, kde jsem se nadál pro své srdce veškeré potravy,
všeho požitku, jichž se mi tak často v hlubinách hrudi nedostávalo. A nyní jsem
se vracel z širého světa – milý příteli, a s kolika zhroucenými nadějemi, s kolika
ztroskotanými záměry! – Viděl jsem před sebou hory, které tisíckrát bývaly
předmětem mých tužeb. Vydržel jsem tu prosedět celé hodiny a toužit kamsi
daleko, ztrácet se s vroucí duší do lesů, do dolin, které se mému zraku jevily
v tak líbezném zšeření – a když jsem pak v určenou hodinu zase musil zpět, jak
nerad jsem opouštěl své zamilované místečko! – Blížil jsem se městu; všechny staré
besídky jsem pozdravoval, nové mi byly protivné, jakož vůbec všechny změny,
které se jinak udály. Vkročil jsem do brány a věděl hned kudy kam. Příteli,
nechci se o tom podrobně rozepisovat: kdybych to všechno vypravoval, bylo by to
pro tebe právě tak nudné, jak to pro mne bylo rozkošné. Rozhodl jsem se, že se
ubytuji na rynku, hned vedle našeho starého domu. Cestou jsem si všiml, že
třída, kam nás děti napěchovávala rozšafná stará žena, je přeměněna v krám.
Vzpomněl jsem neklidu, slz, dusna a úzkosti srdce, které jsem v té díře
vytrpěl. – Tu nebylo kroku, abych nepřišel na něco zajímavého. Poutník v svaté
zemi sotva přijde na tolik míst nábožného vzpomínání a jeho duše není tak plna svatého
zanícení.</p>

<p class="mlptext">Ještě jednu věc za tisíc jiných: Šel jsem po řece dolů, kudy
jsem i druhdy chodíval, a přišel jsem až k dvorci a k místům, kde jsme jako
hoši házeli žabky. Vzpomínám si tak živě, jak jsem tu někdy stál a díval se za
vodou, jak teče, s jak podivnými tuchami jsem ji sledoval, jak dobrodružně jsem
si představoval kraje, kam plyne, jak brzy jsem narazil na meze své
představivosti, a jak jsem se přece nedovedl zastavit, dál a dál, až jsem se
docela ztratil ve vidění neviditelné dálky. Pohleď, příteli, to je přece to, co
cítili nádherní praotci! <span class="calibre11">Když Odysseus
promlouvá o nedozírném moři, o nekonečné zemi, není to pravdivější, lidštější a
vroucnější, než když si teď každý školáček myslí, že je bůhvíjak moudrý, dovede-li
papouškovat po jiných, že je kulatá?</span></p>

<p class="mlptext">Nyní jsem tady, na loveckém zámku svého knížete. Je s ním
docela příjemné živobytí, je to celkem upřímný a prostý člověk. Někdy mě ovšem
mrzí, že mluví příliš často o věcech, které zná jenom z doslechu anebo z četby,
a to právě z hlediska těch, kdo ho poučili.</p>

<p class="mlptext">Váží si také víc mého rozumu a mých schopností než mého srdce,
které je přece jedinou mou pýchou, které je jediné pramenem všeho, veškeré
síly, veškerého blaženství a veškeré bídy. Ach, co vím, může každý vědět – Své
srdce mám já jediný.</p>

<p class="mlpuroven3nadpisgoethe">25. května</p>

<p class="mlptextbez1radku"><span class="calibre11">Měl jsem něco za
lubem, o čem jsem vám nechtěl říci, dokud to neprovedu. Nyní však, kdy vím, že
z toho nebude nic, je to jedno. Chtěl jsem do války! Dlouho jsem to v sobě
nosil. Hlavně proto jsem šel s knížetem; je generálem v xxxských službách.
Jednou na procházce jsem se mu svěřil se svým záměrem a on mě zrazoval. A že to
byl u mne spíš rozmar než skutečná vášeň, uposlechl jsem jeho důvodů.</span></p>

<p class="mlpuroven3nadpisgoethe">11. června</p>

<p class="mlptextbez1radku">Říkej si, co chceš, nemohu déle zůstat. Co bych tu
dělal? Je mi dlouhá chvíle. Kníže se mnou zachází jako s bratrem, a přece
nejsem v své kůži. A pak, nemáme vlastně mnoho společného. On je muž značného
rozumu, ale rozumu docela obecného, a styk s ním mě nebaví víc než četba
korektně napsané knihy. Zůstanu ještě osm dní a pak se zas vydám na svou
bludnou pouť. Nejlepší, co jsem tady udělal, jsou mé kresby. A kníže má
umělecký cit; byl by ještě silnější, kdyby ho nesvírala ta toporná vědeckost a běžná
terminologie. Někdy skřípám zuby, když ho s vroucí obrazností vodím přírodou a uměním
a on najednou, aby se zvlášť vyznamenal, přiškobrtá s odborným výrazem, jak se
patří ouředně orazítkovaným.</p>

<p class="mlpuroven3nadpisgoethe">18. června</p>

<p class="mlptextbez1radku">Kam půjdu? To ti důvěrně prozradím: Čtrnáct dní přece
ještě musím zůstat tady, a pak, namluvil jsem si, chci navštívit doly v xxx;
ale je to vlastně podvod, chci jen zase být blíže u Lotty; to je vše. A směji
se svému vlastnímu srdci – a nechávám mu jeho vůli.</p>

<p class="mlpuroven3nadpisgoethe">29. června</p>

<p class="mlptextbez1radku">Ne, je všechno dobře tak! Všechno dobře! – Já být
jejím mužem! Panebože, jenžs mě stvořil, kdybys mi byl připravil toto
blaženství, celý můj život by byl neustálou modlitbou. Nechci s tebou smlouvat
a odpusť mi tyto slzy, odpusť mi mé marné tužby. – Ona být mou ženou! Kdybych v
náručí sevřel nejmilejší stvoření pod sluncem! – Mráz mi přechvívá tělem,
Viléme, když ji, štíhlou, Albert objímá.</p>

<p class="mlptext"><span class="calibre11">A smím to říci? Proč ne,
Viléme, byla by se mnou šťastnější než s ním. On není ten, kdo by dovedl
vyplnit její srdce a jeho tužby. Jistá neschopnost citu, neschopnost – říkej si
tomu, jak chceš – že jeho srdce nesouzvučí při – při četbě místa v drahé knize,
kde mé srdce s Lottčiným v jedno splývá. A tak i v tisíci jiných případů, když
se třeba stane, že vyslovíme svůj úsudek o jednání někoho třetího. Milý Viléme!
– Je pravda, miluje ji sice z duše, ale čeho by nezasluhovala taková láska? –</span></p>

<p class="mlptext">Nějaký dotěra mě přerušil. Mé slzy oschly. Jsem rozptýlen.
Sbohem, příteli!</p>

<p class="mlpuroven3nadpisgoethe">4. srpna</p>

<p class="mlptextbez1radku">Nejsem jediný, kdo takhle trpí. Všichni lidé jsou
klamáni v svých nadějích a ošizeni o to, co čekají. Navštívil jsem svou milou
známou pod lipami. Nejstarší kluk mi vyběhl vstříc, jeho jásot přivolal matku;
vypadala velmi sklesle. Její první slovo bylo: „Ach, milý pane! Honzíček mi
umřel!“ Byl to nejmladší z jejích chlapců. Byl jsem zticha. „A muž se vrátil ze
Švýcar a nic si nepřinesl; a nebýt hodných lidí, byl by se musil domů
prožebrat. Dostal cestou zimnici.“ Nevěděl jsem, co bych jí řekl. Dal jsem kloučkovi
nějakou maličkost; poprosila mě, abych si vzal několik jablek. Přijal jsem a opustil
místo smutné paměti.</p>

<p class="mlpuroven3nadpisgoethe">21. srpna</p>

<p class="mlptextbez1radku">Měním se jako chameleón. Někdy mi zase zasvitne
radostný pohled do života, ale ach, jenom na okamžik. Když se tak ztrácím v snách,
nedovedu se ubránit myšlence: což kdyby tak Albert umřel! Byl bych! ano, byla
by! – a pak se ženu za tou mátohou, až mě dovede k propasti, před níž trnu.</p>

<p class="mlptext">Když tak vyjdu z brány a jdu, kudy jsem tenkrát jel, když jsem
se cestou k věnečku stavil pro Lottu, napadá mě: jak zcela jiné to všechno
tenkrát bylo! Všechno, všechno přešlo! Nic nezbylo z minulého světa, ani jediný
úder mého srdce. Je mi jako přízraku, jenž se vrací do rozvalin svého
vypáleného zámku, který kdysi vystavěl a vybavil všemi dary nádhery, když byl
kvetoucím knížetem, a který umíraje pln nadějí zanechal svému milovanému synu.</p>

<p class="mlpuroven3nadpisgoethe">3. září</p>

<p class="mlptextbez1radku"><span class="calibre11">Nechápu někdy, jak
ji může, jak ji smí mít rád jiný, když já ji přece jediný tak vroucně, tak z celého
srdce miluji, nic jiného neznám, nevím, a nemám než ji.</span></p>

<p class="mlpuroven3nadpisgoethe">6. září</p>

<p class="mlptextbez1radku">Dalo mi to dost, než jsem se odhodlal odložit modrý
frak, v němž jsem s Lottou poprvé tančil; ale nakonec už byl příliš ošumělý.
Dal jsem si ušít nový, zcela jako ten první, s límcem a výložkami, zase se
žlutou vestou a žlutými kalhotami.</p>

<p class="mlptext">A přece to není ono. Nevím – Myslím si, že se mi časem i ten
nový stane dražším.</p>

<p class="mlpuroven3nadpisgoethe">15. září</p>

<p class="mlptextbez1radku">Člověk by se zaprodal ďáblu, Viléme, když si vzpomene
na všechny ty psy, které pánbůh strpí na zemi, beze smyslu a citu pro to málo,
co na ní ještě má nějakou cenu. Znáš ty ořechy, pod nimiž jsem kdysi s Lottou
seděl u dobráka faráře v St…, ty nádherné ořechy, které mě – pánbůh ví –
pokaždé z celé duše potěšily. Jak zdůvěrňovaly faru, jak nádherné byly jejich
ratolesti! A vzpomínka na všechny ty faráře dobráky, kteří je před tolika lety
sázeli! Kantor nám nejednou říkal jedno jméno, které slýchal od svého dědečka;
takový hodný muž to prý byl! <span class="calibre11">Jeho památkami
vždy byla svatá, když jsem seděl pod těmi stromy. Říkám ti, že kantor měl plné
oči slz, když jsme včera mluvili o tom, že byly pokáceny.</span></p>

<p class="mlptext">Pokáceny! Člověk by se z toho zbláznil, zabil bych ho, toho
psa, jenž dal první ránu! Já, jenž bych se usoužil, kdybych měl pár takových
stromů na svém dvorku a jeden by mi věkem ztrouchnivěl, já se musím na tohleto
dívat! Drahoušku, ale jedna věc mě přitom přece těší: Lidé přece mají zdravý
cit! Celá ves reptá a doufám, že to paní farářová ucítí na másle a na vejcích a
vůbec na všeobecné důvěře, jakou ránu zasadila své vsi. Neboť ona to je, žena
nového faráře (starý farář, náš známý, také už umřel), vychrtlé, churavé zvíře,
jež arci má mnoho důvodů nevšímat si světa, neboť ani jí si nikdo nevšimne.
Maškara, která chce být učená, která se plete do výkladů dogmat, zuřivě pracuje
o módní kritické reformaci křesťanství a škubnutím ramene odbývá Lavaterovo zanícení,
tvor s úplně podemletým zdravím, který proto v celém božím světě nemá radosti. <span class="calibre11">Takové stvoření také jediné mohlo být s to, aby
pokácelo mé ořechy. Člověče, nemohu se z toho vůbec vzpamatovat. Představ si,
opadávající listí jí prý znečišťuje a zaneřáďuje dvorek, stromy jí ubírají
světla, a když dozrávají ořechy, kluci prý po nich házejí kameny; to jí jde na
nervy a to ji ruší v jejích hlubokých dumách, když srovnává Kennikota a Michaelise
se Semlerem. Když jsem viděl, jak vesničané, zejména starší, jsou nespokojeni,
tázal jsem se: „Proč jste to strpěli?“ –</span> „Když starosta u nás něco chce,“
řekli, „co se dá dělat?“ Ale jedna věc se po právu stala: starosta a farář,
jenž chtěl také jednou něco mít z vrtochů své ženy, <span class="calibre11">které mu beztak ještě polévky neomastily, myslili si, že se o to
rozdělí; tu se o tom dověděla komora a řekla: prr! a prodala </span>stromy
tomu, kdo učinil největší nabídku. – Leží! Ó kdybych já byl kníže! Já bych jim
dal, farářce, starostovi a komoře. – Kníže! – Ano, ale kdybych byl knížetem, co
by mi záleželo na stromech v mé zemi?</p>

<p class="mlpuroven3nadpisgoethe">10. října</p>

<p class="mlptextbez1radku">Když jen vidím její černé oči, už je mi dobře.
Podívej se: mrzí mě, že se mi Albert nezdá tak blažený, jak se – nadál – než já
bych – myslím, byl – kdyby – Nedělám rád pomlčky, ale tady se nedovedu jasněji
vyjádřit – a zdá se mi, že až příliš jasně.</p>

<p class="mlpuroven3nadpisgoethe">12. října</p>

<p class="mlptextbez1radku">Ossian v mém srdci zatlačil Homéra. Jaký to svět, do
něhož mě, nádherný, uvádí! Kráčet stepí, když vichřice fičí, jež mlhami v zšeřelém
svitu luny unáší s sebou duše otců. Od hor v řevu bystřiny slyšet zpola zaváté
úpění duchů z jeskyň, slyšet nářky zbědovaného děvčete nad čtyřmi kameny,
mechem obrostlými, travou zakrytými, nad hrobem milence, jenž, chrabrý, padl!
Když ho pak potkám, krvácejícího šedého barda, jenž v širé stepi hledá šlépěje
svých předků a, ach, nalézá jejich mohyly. A pak, běduje, vzhlíží k milé večernici,
která se skrývá do vln bouřného moře; a minulé časy ožívají v hrdinově duši,
kdy ještě laskavé slunce zářilo bohatýrům v jejich nebezpečenstvích a měsíc
ozařoval jejich ověnčenou, vítězně se navracející loď. Když tak čtu hluboký žal
na čele, když tak vidím, jak poslední opuštěný bohatýr, zbědovaný a zmožený,
vrávorá hrobu vstříc, jak vysává stále nové a bolestně žhoucí barvy v slabošské
přítomnosti ze stínů svých zesnulých, jak hledí k studené zemi, do vlajících
travin a volá: Přijde poutník, přijde, kdo mne znal, dokud jsem kvetl krásou, a
ptát se bude: kde že je pěvec, Fingalův statečný syn? Krok jeho nohou ho
převede přes můj hrob a marně se bude po mně tázat na zemi. <span class="calibre11">Ó příteli, jako šlechetný zbrojnoš bych tasil meč
a osvobodil svého knížete rázem od hrozných muk ponenáhlého odumírání; a za
osvobozeným polobohem bych poslal vlastní svou duši.</span></p>

<p class="mlpuroven3nadpisgoethe">19. října</p>

<p class="mlptextbez1radku">Ach, ta trhlina! Ta hrozná trhlina, kterou cítím tady
v své hrudi! Myslím si často: Kdybys ji jen jednou, jen jedinkrát mohl
přivinout k svému srdci – ta hrozná trhlina by se vyplnila.</p>

<p class="mlpuroven3nadpisgoethe">26. října</p>

<p class="mlptextbez1radku">Ano, příteli, jsem si tím skoro jist, stále víc a víc,
že na životě jediného tvora málo záleží, pramálo. K Lottě přišla přítelkyně a vešel
jsem k nim do vedlejšího pokoje, abych si vzal knihu. Nemohl jsem číst. A pak
jsem se chopil pera, abych psal. Slyšel jsem je tiše rozmlouvat; vykládaly si,
čemu se říká „bezvýznamné věci“, novinky městečka: ta že se vdává, jiná že je
nemocná, velmi nemocná. „Má prý suchý kašel, kosti jí lezou z tváře, mdloby se
o ni pokoušejí, ani krejcar bych nedala za její život,“ řekla jedna z nich. „N.
N. je na tom také bídně,“ řekla Lotta. „Je prý už celý oteklý,“ řekla návštěva.
– A má živá obrazotvornost mě odvedla k loži těch nešťastníků, viděl jsem je,
jak neradi opouštějí život, jak – Viléme, a ty paničky vedle o tom hovořily,
jak se právě o takových věcech mluví: že někdo cizí umírá. – A když se
rozhlížím a prohlížím si světnici kolem dokola, Lottčiny šaty, tady její
náušnice na stolku, Albertova lejstra a nábytek, s nímž jsem nyní tak důvěrně
spřátelen až po ten kalamář, tu si myslím: Pohleď, číms nyní tomu domu! Ve všem
všudy! Tví přátelé tě ctí! Jsi často příčinou jejich radosti a tvému srdci se
zdá, jako by bez nich nedovedlo být; a přece – kdybych teď odešel? Kdybych odešel
z tohoto kruhu, cítili by to? Jak dlouho by cítili trhlinu, kterou tvůj odchod
způsobí v jejich osudu? Jak dlouho? – Ó, tak pomíjející je člověk, že i tam,
kde se přímo dohmatává svého vlastního bytí, kde jediné vytiskl pravdivý obraz
své přítomnosti, že i v památce, v duši svých milých hasne, že i odtud vymizí,
a to brzy – tak brzy!</p>

<p class="mlpuroven3nadpisgoethe">27. října</p>

<p class="mlptextbez1radku">Často bych si rozerval hruď a rozdrásal mozek, že
člověk člověku dovede tak málo dát. Ach, lásku a radost a vroucnost a slast,
kterou si sám nepřináším, tu mi ten druhý nikdy nedá, a ani se srdcem po kraj
plným blaženosti neobšťastním svého bližního, který přede mnou stojí chladný a nemohoucí.</p>

<p class="mlpuroven3nadpisgoethe">30. října</p>

<p class="mlptextbez1radku">Stokrát jsem už byl tak daleko, že bych se jí byl
vrhl kolem krku! Bůh na nebesích ví, jak je člověku, vidí-li před sebou
přecházet tolik líbeznosti a nesmí-li po ní sáhnout. A sahání po věcech je
přece nejpřirozenější lidský pud. Nesahají-li děti po všem, co se jim namane? A
já?</p>

<p class="mlpuroven3nadpisgoethe">3. listopadu</p>

<p class="mlptextbez1radku">Pánbůh ví, že často uléhám s přáním, ba někdy s nadějí,
že se už neprobudím; a zrána zase otvírám oči, vidím slunce a jsem plný bídy.
Ó, kdybych aspoň byl vrtošivý, kdybych dovedl ze všeho vinit počasí, třetí
osobu nebo nějaký nezdar! Pak by přece nesnesitelná tíha nepokoje jen zpola
spočívala na mně. Ale běda, cítím až příliš jasně, že na mně jediném je všechna
vina – ne vina! Dost na tom, že jsem sám sobě pramenem veškeré bídy, tak jak
jsem si kdysi byl pramenem všeho blaženství. Což nejsem ještě dosud týž člověk,
který kdysi se vznášel v přívalu pocitů, který, ať kamkoli vkročil, nesl si s sebou
ráj a měl srdce sdostatek veliké, aby pojalo celý svět? A totéž srdce je nyní
mrtvé, nepramení se z něho zanícení, mé oči vyschly a mysl, nesvlažovaná už
osvěžujícími slzami, mi úzkostně svrašťuje čelo. Mnoho trpím, neboť jsem pozbyl
toho, co bylo jedinou slastí mého života, svaté, vzrušující síly, se kterou
jsem si tvořil světy kolem sebe. Je ta tam! Když se ze svého okna dívám na
dálné hory, jak ranní slunce nad nimi proráží mlhou a září na tichá luka, a říčka
podle holých vrb se vine ke mně, ó, když tato nádherná příroda přede mnou stojí
mrtvě jako barvotisk, a všechna ta slast není s to, aby ze srdce vyčerpala
jedinou krůpěj blaženosti do mozku, když ten chlap tu stojí před boží tváří
jako vyschlá studně, jako rozeschlé vědro! Tolikrát jsem se vrhl na zemi a prosil
Boha o slzy, jako rolník o déšť, když nebe nad ním je olověné a země kolem něho
umírá žízní.</p>

<p class="mlptext">Ale, ach, cítím to! Bůh nedává ani deště, ani slunce našim
neurvalým prosbám, a ty časy, na které s tolikerou trýzní vzpomínám, proč byly
tak blažené? Jen proto, že jsem trpělivě očekával jeho ducha a protože jsem
slast, kterou na mne vylil, celým vroucně vděčným srdcem přijímal.</p>

<p class="mlpuroven3nadpisgoethe">8. listopadu</p>

<p class="mlptextbez1radku">Vyčtla mi dnes mé výstřednosti! Ach, tak roztomile!
Mé výstřednosti, že se někdy sklenkou vína dávám svést a vypiji celou láhev. „Nedělejte
to,“ řekla, „myslete na Lottu!“ – „Myslete?“ řekl jsem, „proč mi to říkáte?
Myslím – nemyslím – jste stále přede mnou. Dnes jsem seděl na místečku, kde
jste onehdy vystupovala z kočáru –“ Začala o něčem jiném, abych se příliš
nerozpovídal. – Člověče, po mně je veta. Může si se mnou dělat, co se jí zlíbí.</p>

<p class="mlpuroven3nadpisgoethe">15. listopadu</p>

<p class="mlptextbez1radku">Děkuji ti, Viléme, za tvou srdečnou účast, za tvou
dobře míněnou radu a prosím tě: buď kliden! Nech mě dotrpět, mám při všem
soužení ještě dost sil, abych vydržel. Ctím náboženství, to víš, cítím, že je
nejednomu zmoženému oporou, nejednomu, kdo umírá žízní, osvěžením. Jenže –
cožpak dovede, cožpak musí tím být pro každého? Když se podíváš na ten široširý
svět, uvidíš jich tisíce, jimž tím nebylo, tisíce, jimž tím nikdy nebude, ať
jim je už kážeš čili nic. A proč by tím vším musilo být pro mne? Neříká-li sám
syn boží: že budou kolem něho ti, které mu dal otec? A což když já mu nejsem
dán? Když si mě otec chce ponechat pro sebe, jak mi srdce šeptá? Prosím tě, nevykládej
si to chybně, nehledej snad posměch v těchto nevinných slovech! Je to celá má
duše, kterou před tebou obnažuji. Jinak bych byl raději pomlčel, jakož se vůbec
nerad pouštím do výkladů o věcech, o nichž vím právě tak málo jako ostatní. A přece
je to jen sudba člověka, do dna vytrpět, do dna vypít kalich utrpení. – A zhořkl-li
kalich i na lidském rtu Boha nebeského, proč bych se naparoval a říkal, že mi
chutná sladce? A proč bych se styděl v strašlivém okamžiku, kdy se celá má
bytost tetelí mezi bytím a nebytím, kdy minulost září jako blesk nad černou
propastí budoucnosti a všechno kolem mne se hroutí, kdy celý svět mi zaniká?! –
Není-li to pak hlas zcela do sebe stísněného stvoření, které pozbylo sebe,
které nezadržitelně padá do hlubin, zaúpí-li z propastí svých marně pracujících
sil: Bože! Bože! pročs mě opustil? A měl bych se stydět za slovo, měl bych se
bát okamžiku, když mu neušel ani ten, který nebesa svinuje jako baldachýn?</p>

<p class="mlpuroven3nadpisgoethe">21. listopadu</p>

<p class="mlptextbez1radku">Nevidí, necítí, že vaří jed, jenž zničí mě i ji. A já
s vrcholnou rozkoší lokám nápoj, který mi podává pro mou zkázu. K čemu pohled
dobroty, jímž se často – často? – ne, ne často, ale přece někdy na mne podívá,
k čemu ochota, s kterou přijímá bezděčný projev mých citů, k čemu soucit s mými
strázněmi, který se rýsuje na jejím čele!</p>

<p class="mlptext">Včera, když jsem odcházel, podala mi ruku a řekla: „Sbohem,
milý Wertře!“ Milý Wertře! Bylo to poprvé, že mi řekla „milý“, a mnou to
projelo až do morku. Stokrát jsem si to opakoval; a včera v noci, když jsem
uléhal a sám se sebou rozprávěl, řekl jsem si tak najednou znenadání: Dobrou
noc, milý Wertře! A musil jsem se pak sám sobě smát.</p>

<p class="mlpuroven3nadpisgoethe">24. listopadu</p>

<p class="mlptextbez1radku">Cítí, co trpím. Dnes mi její pohled pronikl hluboko
do srdce. Nalezl jsem ji samotnou. Neřekl jsem nic, a ona se na mne podívala.
Neviděl jsem už líbeznou krásku, neviděl záři skvělého ducha; to všechno mým
očím zmizelo. Mnohem nádhernější bylo, co jsem viděl; výraz vroucí účasti a nejsladšího
soucítění. Proč jsem se jí nesměl vrhnout k nohám? Proč jsem nesměl v jejím
objetí odpovědět bouří polibků? – Utekla se ke klavíru a sladkým, tichým hlasem
vydychovala harmonické tóny ke své hře. Nikdy nebyly její rty tak rozkošné,
bylo to, jako by se žíznivě otvíraly a lokaly sladké zvuky, pramenící se z nástroje,
a jako by se z jejích sladkých úst jen vracela ztajená ozvěna. – Ba, kdybych to
tak dovedl říci! Neodolal jsem, poklonil se a přísahal: Nikdy se neopovážím vám
vtisknout políbení, vy rty, na nichž duchové z nebe se vznášejí. – A přece –
chci – a – vidíš, je to jako stěna mezi mnou a jí, tu takové blaženství, tam
zánik, odpykání hříchu! – Hříchu?</p>

<p class="mlpuroven3nadpisgoethe">30. listopadu</p>

<p class="mlptextbez1radku">Není, není mi přáno, abych se vzpamatoval. Ať jdu
kamkoli, všudy mě něco potká, co mě drtí. Dnes! Ó osude, ó lidství!</p>

<p class="mlptext">Procházím se podle vody, o polednách; neměl jsem chuť na
jídlo. Všechno bylo tak pusté, sychravý západní vítr vál od hor a šedá mračna
táhla do údolí. Zdaleka vidím člověka v ošumělém zeleném kabátě prodírat se
mezi skalami; zdálo se mi, že sbírá kořínky. Když jsem se přiblížil a on,
poplašen šramotem mých kroků, se otočil, viděl jsem nadmíru zajímavou tvář,
jejímž hlavním rysem byl tichý smutek; jinak prozrazovala jen upřímnou,
laskavou mysl. Jeho černé vlasy byly jehlami stočeny do dvou kotoučů a ostatní
spleteny v silný cop, visící na záda. Zdálo se mi, že jeho šat ukazuje na nízký
stav, pomyslil jsem si, že mi to nebude mít ve zlé, když ho budu pozorovat při
jeho počínání; i zeptal jsem se ho, co hledá.</p>

<p class="mlptext">„Hledám,“ odpověděl s hlubokým povzdechem, „hledám květiny – a
nenalézám žádné –“ „To jste si ale také nevybral vhodnou dobu,“ řekl jsem s úsměvem.
„Je tolik květin na světě,“ řekl a sešel ke mně. „V mé zahrádce jsou růže a zimolez,
dvojí druh, jedny mi dal otec, rostou jako býlí, hledám je už po dva dny a nemohu
je najít. Tady venku bývají také vždycky květiny, žluté, modré a červené, a také
zeměžluč, co má tak pěkný kvítek. Ani jedna tu není.“</p>

<p class="mlptext">Větřil jsem něco podezřelého, a proto jsem se ptal oklikou: „A
co chce s těmi květinami?“ Podivný úškleb stáhl mu tvář: „Když mi slíbí, že to
na mne neprozradí,“ řekl a přiložil prst na rty, „slíbil jsem své milé kytičku.“
„To je hezké,“ řekl jsem. „Ó,“ řekl, „má mnoho jiných věcí, je bohata.“ „A přece
je jí jeho kytička milejší,“ odvětil jsem. „Ó,“ pokračoval, „má skvosty a zlatou
korunu.“</p>

<p class="mlptext">„Jakpak se jmenuje?“ – „Kdyby mi Holandři zaplatili, co mi
dluží,“ odvětil, „já bych byl jinší pán! Ba, byla jednou doba, kdy mi bylo tak
dobře! Teď je se mnou amen, teď už jsem –“ Vlhký pohled k nebesům dořekl
všechno. „Byl tedy šťasten?“ tážu se. „Ach, kdyby Pánbůh dal a já byl zas
takový!“ řekl. „Tenkrát mi bylo tak lehce, tak vesele, jako rybě v potoce.“</p>

<p class="mlptext">„Jindřichu!“ zvolala v tom stařena, přicházející cestou, „Jindřichu,
kdepak vězíš? Všude jsme tě hledali. Pojď k obědu!“ „Je to váš syn?“ zeptal
jsem se, přistupuje k ní. „Ba arci, můj ubohý syn. Pánbůh na mne naložil těžký
kříž.“ „Jak dlouho je už takový?“ ptal jsem se. „Takový tichý,“ řekla, „teprv
půl roku. Pánbůh zaplať, že je aspoň tak daleko. Předtím celý rok zuřil a ležel
v blázinci na řetěze. <span class="calibre11">Teď nikomu nic neudělá,
nikomu neubližuje, jenže pořád zachází s králi a císaři. Býval takový hodný;
svým krásným rukopisem přivydělával na živobytí a najednou z ničeho nic se vám
pomate, jde na něho horkost a potom zuřivost a teď je takový, jakého ho vidíte.
Kdybych vám měla vypravovat, milý pane –“</span></p>

<p class="mlptext">Přerušil jsem proud jejího vypravování otázkou, jaká to byla
doba, které se nemohl ani dost vynachválit, jak byl tenkrát šťasten, jak mu
bylo dobře. „Bláhový,“ zvolala a soucitně se pousmála, „míní dobu, kdy byl bez
sebe, tu vždycky velebí! To je doba, kdy byl v blázinci, kdy o sobě nic nevěděl
–“ To mě udeřilo jako blesk: vtiskl jsem jí peníz do ruky a šel jsem.</p>

<p class="mlptext">„Kdy jsi býval šťasten!“ zvolal jsem a rozběhl se k městu. Kdy
ti bylo jako rybě v potoce! – Panebože na nebi! To je osud, kterýs dal člověku,
že nemá poznat štěstí, než pokud rozumu nenabyl, a když ho zase pozbyl?
Ubožáku! A přece ti závidím tvou trudnomyslnost, zmatení tvých smyslů, ve
kterém hyneš. Pln naděje vycházíš, abys v zimě své královně natrhal kvítí – v zimě
– a teskníš, že ho nelze nalézt, nechápeš, proč ho nalézt nemůžeš. A já – já
vycházím bez naděje, bez účelu, a vracím se domů s prázdnou, jak jsem vyšel. –
Domníváš se, že bys byl jinačí pán, kdyby ti Holandři zaplatili. Blažený tvore,
jenž dovedeš nedostatek štěstí připsat hmotné překážce. – Ty necítíš! ty
necítíš, že tvá bída tkví v tvém vlastním rozvráceném srdci, v tvém vlastním
zničeném mozku, a že ti ani všichni králové světa nepomohou.</p>

<p class="mlptext">Ať v zoufalství zhyne, kdo se vysmívá chorému, putujícímu k nejvzdálenějšímu
prameni, jenž mu ještě přitíží a zvýší ještě bolesti jeho skonu; ať bídně
zhyne, kdo se povznáší nad utrápené srdce, které podniká pouť k svatému hrobu,
aby se zbylo výčitek svědomí a zabilo muka své duše! Každý krok po neschůdných
cestách je krůpějí balzámu přestrašené duši a po každé celodenní pouti srdce
uléhá lehčí o velmi mnoho úzkostí. – A smíte tomu říkat šílenství? – Vy,
slovíčkáři, rozložení po polštářích! Šílenství! Panebože, vidíš mé slzy! –
Musils člověku, kterého jsi stvořil tak jako tak dost ubohého, ještě přidat
bratry, kteří ho olupují o tu trošku bídy, o tu špetku důvěry, kterou do tebe
vkládá, do tebe, Všemilující, neboť důvěra v léčivý kořínek, v krůpěj révy, co
je to jiného než důvěra v tebe, žes do všeho, co nás obklopuje, vložil léčivou
sílu utišení, kterého nám je neustále zapotřebí. – Otče, kterého neznám! Otče,
jenžs předtím vyplňoval celou mou duši a jenžs nyní ode mne odvrátil svou tvář!
Povolej mě k sobě! Nemlč už déle! Tvé mlčení nezadrží mou žíznivou duši – A horšil
by se člověk otec, kterému by se znenadání navrácený syn vrhl kolem krku a zvolal:
Navrátil jsem se, můj otče! Nehněvej se, že přerušuji pouť, kterou jsem podle
tvé vůle měl déle vydržet. Svět je všudy stejný, všudy je stejně lopoty a práce,
odměny a blaha; ale k čemu mi to? Mně je jen dobře, kdes ty, a před tvou tváří
chci trpět a užívat. – A ty, milý otče nebeský, ty že bys mě zavrhl?</p>

<p class="mlpuroven3nadpisgoethe">1. prosince</p>

<p class="mlptextbez1radku"><span class="calibre11">Viléme, člověk, o němž
jsem ti psal, ten šťastný nešťastník, býval písařem u Lottčina otce, a nešťastná
vášeň k ní, kterou živil, skrýval, projevil a pro kterou byl vyhnán ze služby,
učinila ho šílencem. Chápej, člověče, při těchto suchých slovech, jak nesmyslně
mě ta historie rozrušila, když mi ji Albert právě tak pokojně vypravoval, jak
ty ji snad nyní čteš.</span></p>

<p class="mlpuroven3nadpisgoethe">4. prosince</p>

<p class="mlptextbez1radku"><span class="calibre11">Prosím tě – vidíš,
po mně je veta – Nesnesu to déle! Dnes jsem seděl u ní; seděl jsem, hrála na
klavír všelijaké písničky, a s jakým výrazem! Panebože, s jakým výrazem! – Co
chceš? – Její sestřička na mém koleně strojila svou panenku. Slzy mi vstoupily do
očí. Sklonil jsem se a můj pohled uvízl na jejím snubním prstenu. – Plakal
jsem. – A najednou zahrála tu starou, nebesky sladkou melodii, tak najednou, a duší
mi prolétla útěcha a vzpomínka všeho, co bylo, všech dnů, kdy jsem tu píseň
slýchal, všech pošmourných mezidobí, mrzutostí a zklamaných nadějí, a pak –
chodil jsem po pokoji, srdce se mi tím vším dusilo. „Proboha vás prosím,“ řekl
jsem prudce, „proboha vás prosím, přestaňte!“ Zarazila se a hleděla na mne v ustrnutí.
„Wertře!“ řekla mi s úsměvem, a ten mi probodl duši, „Wertře! jste velmi
nemocen. Máte odpor k svým zamilovaným pamlskům. Jděte! Prosím vás, uklidněte
se!“ Odtrhl jsem se od ní a – Panebože, vidíš mou bídu, a ty ji skoncuješ!</span></p>

<p class="mlpuroven3nadpisgoethe">6. prosince</p>

<p class="mlptextbez1radku">Jak mě její zjev pronásleduje. Ať bdím či spím, vyplňuje
všechnu mou duši. Tady, když přimhouřím oči, tady, v mé hlavě, kde se sbíhají
všechny nitky vnitřního zření, tady jsou její černé oči. Tady! Nedovedu ti to
vyslovit. Zavřu-li oči, jsou tu, jako moře, jako propast spočívající přede mnou
a ve mně, a naplňují mé smysly, kolik jich mám.</p>

<p class="mlptext">Co je člověk? Nádherný polobůh! Není-li nejslabší právě tam,
kde je mu nejvíc potřebí sil? A když se vznáší na perutích radosti anebo když
se hroutí do bezedna bolu, nebývá v obojím zadržován právě tehdy, právě tehdy přiváděn
zpět k tupě chladnému vědomí, kdy si přál utonout v plnosti nekonečného?</p>

<p class="mlpuroven3nadpisgoethe">8. prosince</p>

<p class="mlptextbez1radku">Milý Viléme, jsem v takovém stavu, v jakém byli asi
nešťastníci, o nichž věřili, že jsou posedlí zlým duchem. Někdy mě to chytne,
není to strach, ani žádost to není! Je to niterná neznámá zuřivost, která
rozbíjí mou hruď a škrtí hrdlo. Běda, běda! A pak bloudívám příšernou nocí
tohoto smutného času.</p>

<p class="mlptext">Včera v noci mě to vyhnalo z domu. Navečer jsem ještě slyšel,
že řeka se rozvodnila a všechny potoky, že od Wahlheimu celé údolí je pod
vodou. V noci o jedenácté vyřítil jsem se ven. Strašlivá podívaná! <span class="calibre11">Vidět, jak se v měsíční záři řítí žíravé proudy,
přes pole a luka a pastviny a vše; a širé údolí v zuření vichru jediné bouřlivé
moře! A když měsíc zas vystoupil a stál nad černými mračny a přede mnou povodeň
v strašlivě </span>nádherném odlesku zněla a hřměla, tu mě zas zamrazilo a touha
mě zas pojala! Ach, s rozevřenou náručí stál jsem nad propastí a dýchal jsem
dolů! dolů – a ztrácel se v slasti. Propadnout se tam, se všemi strázněmi, se
všemi útrapami, rozbouřit se a řítit se jako vlny! A nohu odpoutat od země
nedovedls, nedovedls učinit konec veškeré trýzni! – Mé hodiny ještě nedošly –
cítím to! Ó, Viléme, jak rád bych byl za to dal celé své lidství: s vichrem
rozervat mračna, podchytit proudy! A kdoví, nedostane-li se jednou vězni této
slasti!</p>

<p class="mlptext">A jak jsem teskně shlížel na místečko, kde jsem s ní odpočíval
pod vrbou na jedné procházce za parného dne! Bylo také zaplaveno a vrbu jsem
sotva poznával. A vy louky, pomyslil jsem si, a celá krajino kolem myslivny,
jak zpustošeny jsou asi naše besídky žíravým proudem! A paprsek, sluneční
paprsek vzpomínky se vkrádal ke mně jako k zajatci sen o stádech, loukách a velkých
důstojenstvích. Neskočil jsem. – Nespílám si za to, neboť mám odvahy dost,
abych dovedl zemřít. – Měl jsem – A teď tu sedím jako babička, která sbírá
dříví u cizích plotů a u cizích dveří prosí o boží dárek, aby si ulevila a své
skomírající, bezútěšné bytí prodloužila ještě o chvilečku.</p>

<p class="mlpuroven3nadpisgoethe">17. prosince</p>

<p class="mlptextbez1radku">Co je to, můj milý? Sám sebe se lekám. Není-li má
láska k ní nejsvětější, nejčistší, nejbratrštější láskou? Pocítil jsem kdy
trestuhodného přání v své duši – nechci se dušovat – a konec konců – sny? Ó,
jak zdravě cítili lidé, když připisovali tak protikladné úsilí cizím mocnostem!
Této noci, chvěji se to vyslovit, choval jsem ji v náručí, přitiskl jsem ji
pevně na svou hruď a zlíbal jsem její láskou šeptající ústa tisícerými polibky.
Mé oko se utápělo v opojení jejího oka. Bože, jsem trestuhodný, že stále ještě
cítím blaženství, že stále ještě si přivolávám zpět tu žhoucí radost s veškerou
vroucností? Lotto, Lotto! – Po mně je veta! Smysly se mi matou. Už po osm dnů
se nedovedu vzpamatovat, mé oči jsou plny slz! Není mi nikde dobře a dobře
všude. Nic si nepřeji, po ničem netoužím. Bylo by lépe, kdybych odešel.</p>

<p class="mlpuroven3nadpisgoethe">[VYDAVATEL ČTENÁŘI]</p>

<p class="mlptextbez1radku"><span class="calibre11">Abych mohl podat
historii posledních podivuhodných dnů našeho přítele, jsem nucen přerušovat
jeho dopisy vypravováním, k němuž jsem látku sebral z úst Lottiných, Albertových,
sluhových, jakož i jiných svědků.</span></p>

<p class="mlptext">Wertherova vášeň ponenáhlu podemlela mír mezi Albertem a jeho
ženou. Miloval ji s klidnou věrností rozšafného muže a jeho rodinný život se
nakonec víc a víc podřizoval jeho zaměstnání. <span class="calibre11">Nechtěl
si sice přiznat změnu, která tak ostře odlišila nynější stav od líbánek, ale
vnitřně přece pociťoval jistou nevoli k Wertherovým pozornostem k Lottě</span>,
které mu ovšem nebyly jenom nedovoleným ztenčováním jeho práv, nýbrž i němou
výčitkou. Tím se ještě zhoršila špatná nálada, kterou mu někdy způsobovalo jeho
vyčerpávající, omezující a chatrně odměňované povolání. A protože se i Werther
svým smutným postavením stal špatným společníkem, stráviv tesknotou srdce
ostatní síly svého ducha, svou čilost a duchaplnost, nebylo divu, že nakonec
také nakazil Lottu, která upadla v jakousi trudnomyslnost; Albert si to
vykládal jako rostoucí vášeň k jejímu ctiteli, kdežto Werther jako hlubokou
rozmrzelost nad změněným chováním manželovým. Nedůvěřivost, kterou se oba
přátelé navzájem hlídali, měla vzápětí, že jeden druhému byli na obtíž, když
byli spolu. Albert se vyhýbal pokoji své ženy, když byl Werther u ní, a ten,
povšimnuv si toho, navštěvoval ji, po několika marných pokusech zříci se jí
dočista, když její muž byl zaneprázdněn povoláním. Z toho vznikla nová
nespokojenost, jeden na druhého nasazoval čím dál víc, až nakonec Albert dosti
suchými slovy Lottě řekl, aby aspoň kvůli lidem dala svému styku s Wertherem
jinou tvářnost a aby omezila jeho příliš hojné návštěvy.</p>

<p class="mlptext">Přibližně v touž dobu se v duši ubohého hocha vyhranilo rozhodnutí
opustit tento svět. Byla to odjakživa jeho zamilovaná myšlenka, které se
neustále oddával, zejména od dob svého návratu k Lottě.</p>

<p class="mlptext"><span class="calibre11">Neměl to však být ukvapený,
zbrklý čin; chtěl podniknout tento krok pokud možná s nejlepším přesvědčením, s
nejklidnější rozhodností.</span></p>

<p class="mlptext">Jeho pochyby, jeho svár se sebou samým se obrážejí v lístečku,
jenž je pravděpodobně začátkem dopisu Vilémovi, nalezeného bez data v jeho
papírech.</p>

<p class="mlptext">„Její přítomnost, její osud a účast, kterou bere na mně, je
ještě to jediné, co dovede vymačkat slzy z mého sežehnutého mozku. Zvednout
záclonu a podívat se za ní, to je vše! A proč otálím? – Protože nevíš, jak to
tam za tím vypadá? Protože se odtamtud nevracíme? – Kupodivu, náš duch je už
jednou takový, že tam, kde nic určitého neví, tuší zmatek a nicotu…“</p>

<p class="mlptext">Nedovedl zapomenout na blamáž, kterou si utržil na
vyslanectví. Zmiňoval se o tom zřídkakdy, ale když se tak stalo sebezahaleněji,
bylo znát, že tím má svou čest za pochroumanou navždy a že mu tento příběh
naočkoval nepřekonatelný odpor ke všemu veřejnému povolání a působení. Oddal se
tedy cele podivnému cítění a myšlení, jaké jsme poznali z jeho dopisů, a vášni
bez konce, jež v něm ovšem udupala poslední zbytek činorodé síly. <span class="calibre11">Věčná jednotvárnost styku s laskavým a milovaným
stvořením</span>, jehož klid narušoval, a křečovitý rozmach jeho sil, bez účelu
a bez naděje, veštvaly ho nakonec do strašlivého činu.</p>

<p class="mlpuroven3nadpisgoethe">20. prosince</p>

<p class="mlptextbez1radku">Děkuji ti za tvou lásku, Viléme, že ses tak chytl
toho slova. Ano, máš pravdu: bylo by mi lépe, kdybych odešel. Návrh, který mi
činíš, abych se k vám navrátil, není mi zcela po chuti; aspoň bych si rád ještě
popřál malou zacházku, zejména proto, že teď stále bude mráz a tuhá cesta. Těší
mě také velice, že si přijedeš pro mne; jen ještě posečkej asi čtrnáct dní a vyčkej
dalšího dopisu ode mne. Je třeba, aby nic nebylo utrženo, pokud to neuzrálo. A za
čtrnáct dní se toho někdy hodně udá. Matce, prosím, řekni, aby se modlila za
svého syna a že ji prosím za odpuštění všech těch mrzutostí, které jsem jí
způsobil. Takový byl můj osud: zarmucovat ty, jimž jsem byl povinován radostí.
Sbohem, můj milý příteli! Žehnej ti Bůh nebeský. Sbohem!</p>

<p class="mlphvezdicky">* * *</p>

<p class="mlptextbez1radku">Téhož dne, byla to neděle před Vánoci, přišel večer k
Lottě. Byla sama. Upravovala několik hraček, které chystala pro své malé
sourozence k ježíšku. Mluvil o radosti, jakou děti budou mít, a o dobách, kdy
také jeho neočekávané otevření dveří a za nimi ustrojený stromek s voskovicemi,
cukrovím a jablky uváděly u vytržení. „Dostanete,“ řekla Lotta, skrývajíc
rozpaky pod milým úsměvem, „dostanete také nadílku, budete-li hodný; voskovičku
a ještě něco.“ – „A čemu říkáte být hodný?“ zvolal, „jaký mám být, jaký mohu
být, milá Lotto?“ „Ve čtvrtek je Štědrý večer,“ řekla, „přijdou k nám děti s tatínkem,
každičké dostane naděleno; pak přijdete i vy – ale ne dříve!“ – Werther se
zarazil. – „Prosím vás o to,“ pokračovala, „nejde to jinak, prosím vás, záleží-li
vám na mém klidu; nemůže, nemůže to tak déle zůstat!“ – Odvrátil od ní oči,
přecházel po pokoji a mumlal polohlasem: „Nemůže to tak zůstat!“ Lotta, jež
cítila hrůzu, do níž ho uvrhla její slova, snažila se všelijakými otázkami
rozptýlit jeho myšlenky, ale marně. „Ne, Lotto,“ zvolal, „už vás nikdy nenavštívím!“
– „Proč to,“ odvětila, „Wertře, můžete, ba musíte nás zase navštívit, ale
mírněte se. Ó, proč vám bylo souzeno narodit se s tou prudkostí a nezdolnou
vášní ke všemu, do čeho se jednou zakousnete! Prosím vás,“ pokračovala a uchopila
ho za ruku, „mírněte se! Kolik radosti vám mohou způsobit vaše vzdělání, vaše
vlohy! Vzmužte se a odvraťte svou smutnou věrnost od stvoření, které nemůže
nic než vás litovat.“ –</p>

<p class="mlptext">Zaskřípal zuby a zasmušile se podíval na ni. Držela ho za
ruku: „Jenom na okamžik se vzpamatujte, Wertře!“ řekla. „Což necítíte, že klamete
sebe, že se úmyslně ničíte? Proč právě mne? Wertře! Právě mne, která náležím
jinému? Právě tu! Obávám se, obávám, že je to jen nemožnost mě dosáhnout, co
způsobuje, že se vám to přání tak zalíbilo.“</p>

<p class="mlptext">Vytáhl ruku z její ruky, dívaje se na ni s ustrnulým pohledem
nevole. „Moudré, nadmíru moudré,“ zvolal, „je snad Albert autorem té poznámky?
Politika, výborná politika!“ – „Je nasnadě,“ odpověděla na to. „A že by opravdu
v široširém světě nebylo dívky, která by dovedla splnit přání vašeho srdce?
Přemozte se, hledejte ji a přísahám vám, naleznete ji. Dávno mě už leká kvůli vám
i kvůli nám, jak jste se od nějaké doby mohl odsoudit k tak omezenému životu.
Vzchopte se! Cesta by vás rozptýlila! Jistě vás rozptýlí! Hledejte! Naleznete
bytost hodnou veškeré vaší lásky. A pak se vraťte a poznáme vespolek blaho
pravého přátelství.“</p>

<p class="mlptext">„To byste mohla dát vytisknout,“ řekl a ledově se zasmál „a
doporučit k výchovným účelům. Milá Lotto, jen maličké poshovění, všechno se
časem poddá.“ – „Jen to jediné, Wertře, nepřicházejte před Štědrým večerem.“</p>

<p class="mlptext"><span class="calibre11">Chtěl odpovědět, vtom vešel
Albert. Dali si mrazivě dobrý večer a přecházeli</span> rozpačitě vedle sebe,
Werther nakousl lhostejný rozhovor, který byl rychle u konce. Albert rovněž,
ptal se pak ženy po několika obstarávkách, a když slyšel, že to dosud není
vyřízeno, zaryl si do ní špičatými slovy. Wertherovi to mohlo srdce utrhnout.
Chtěl odejít, ale nezmohl se na to, a tak to protáhl až do osmi; nevrlosti a nevole
stále přibývalo, až prostřeli; Werther sebral klobouk a hůl a Albert mu dal na
cestu bezvýznamnou zdvořilůstku: nechce-li povečeřet s nimi.</p>

<p class="mlptext">Přišel domů, vzal sluhovi, jenž mu chtěl posvítit, světlo z ruky
a vešel sám do svého pokoje. Plakal usedavě, mluvil rozčileně sám se sebou,
procházel se prudce po pokoji a vrhl se nakonec v šatech na postel, kde ho
nalezl sluha, jenž se kolem jedenácté odvážil vejít, aby se optal, má-li pánovi
zout boty. Svolil a nakázal sluhovi, aby druhého dne zrána nevstupoval, dokud
ho nezavolá.</p>

<p class="mlptext">V pondělí ráno, dne dvacátého prvého prosince, dal se do psaní
následujícího dopisu Lottě, jenž po jeho smrti byl nalezen zapečetěný na jeho
psacím stole a jí odevzdán. Otisknu jej zde po odstavcích, jak asi byl napsán.</p>

<p class="mlphvezdicky">* * *</p>

<p class="mlptextbez1radku">Jsem rozhodnut, Lotto, zemřu! A to ti píši bez
romantické přepjatosti a klidně, zrána toho dne, kdy tě naposledy uvidím. Až
budeš toto číst, drahá, budou už pod drnem ostatky neklidného nešťastníka, jenž
v posledních okamžicích svého života nezná větší slasti než zabývat se tebou.
Prožil jsem strašlivou noc, ale přece také blahodárnou; ona to byla, která mne,
kolísajícího, utvrdila v mém rozhodnutí: zemřu. Když jsem se včera od tebe
odtrhl, v nejstrašnějším rozbouření smyslů, jak se to všechno sesypalo na mé
srdce, jak na mne v tvé blízkosti sáhl strašlivý chlad mého beznadějného, bezútěšného
bytí! Sotva jsem se dopotácel do svého pokoje, vrhl jsem se bez sebe na kolena
a – ó Bože, dopřáls mi poslední útěchy nejtrpčích slz. A tisíce záměrů, tisíce
nápadů mi znělo v duši, až tu nakonec stála, cele a neoblomně, poslední myšlenka,
jediná: zemřu! – Ulehl jsem a zrána, když jsem se klidně probudil, stojí tu ještě
neotřesena, silná, jak byla, v mém srdci: zemřu! – Není to zoufalství, je to
jistota, že jsem dotrpěl a že se pro tebe obětuji; ano, Lotto, proč bych to
zamlčoval: jeden z nás tří musí pryč, a tím budu já. Ó drahá, v tom ztrhaném
srdci se to vztekle plížilo – zabít tvého muže! – tebe! – sebe! – Budiž tedy!
Když vystoupíš na horu za krásného letního večera, vzpomeň si na mne, jak jsem
tolikrát přicházel údolím k vám, a pak pohlédni naproti na hřbitov, k mému
hrobu, jak vítr v záři zapadajícího slunce běží vysokou travou. – Byl jsem
klidný, když jsem začal, a nyní, když si všechno tak živě představuji, pláču
jako dítě.</p>

<p class="mlphvezdicky">* * *</p>

<p class="mlptextbez1radku">K desáté zavolal Werther svého sluhu a při oblékání
mu řekl, že za několik dní odcestuje, ať vyklepe šatstvo a ať všechno připraví k
balení. Nařídil mu také, aby si všude vyžádal účty, aby se stavil pro několik
rozpůjčených knih a aby několika chuďasům, kterým týdně dával almužnu,
vyplatil jejich příděl na dva měsíce napřed.</p>

<p class="mlptext">Dal si přinést jídlo do pokoje a po obědě si vyjel ven k správcovi;
ale nezastihl ho doma. Procházel se zadumaně po zahradě a zdálo se, že chce
ještě nakonec na sebe nakupit všechen smutek vzpomínek.</p>

<p class="mlptext">Maličké ho nenechaly dlouho na pokoji, pronásledovaly a obskakovaly
ho, vyprávěly mu: že až bude zítra a zase zítra a ještě jeden den, pak že si
půjdou k Lottě pro ježíška; a vypravovaly mu o učiněných zázracích, které si
jejich dětská obrazotvornost slibovala.</p>

<p class="mlptext">„Zítra!“ zvolal, „a zase zítra a ještě jeden den!“ A políbil
je všechny z celého srdce a chtěl je opustit, když nejmenší ještě prohlásil, že
mu něco zašpitá do ouška. Prozradil mu, že starší bratři napsali velká novoroční
přání, tákhle veliká, pro tatínka, pro Lottu, pro Alberta a také jedno pro pana
Werthera. Na Nový rok je prý odevzdají.</p>

<p class="mlptext">To ho přemohlo. Dal každému něco, sedl na koně, pozdravoval tatínka
a se slzami v očích odejel.</p>

<p class="mlptext">K páté přišel domů, poručil služebné, aby zatopila a oheň
udržovala až do noci. Sluhovi nařídil, aby knihy a prádlo uložil dole do kufru
a zašil šatstvo. Pak napsal pravděpodobně tento odstavec svého posledního
dopisu Lottě:</p>

<p class="mlptext">Ty mě nečekáš. Myslíš si, že tě uposlechnu a že tě nenavštívím
před Štědrým večerem. Ó, Lotto! Ještě dnes, anebo nikdy už. O Štědrém večeru
budeš držet v ruce tento list a budeš se chvít a budeš jej smáčet svými drahými
slzami. Chci! Musím! Ó, jak jsem rád, že jsem rozhodnut.</p>

<p class="mlphvezdicky">* * *</p>

<p class="mlptextbez1radku">O půl sedmé šel do Albertova bytu a nalezl Lottu
samotnou. Náramně se ulekla jeho návštěvy. Řekla muži mimochodem, že Werther už
nepřijde před Štědrým večerem. Albert si dal brzy nato osedlat koně, rozloučil
se s ní a řekl, že si zajede k úředníkovi v sousedství, s nímž prý má nějaké
řízení. A vypravil se, nedbaje nečasu. Lotta, která věděla, že tuto záležitost
už dlouho odsunoval a že se na noc nevrátí domů, pochopila pohříchu až příliš
dobře, co značí tato pantomima, a upřímně ji to bolelo. Seděla v své samotě,
srdce se jí oblomilo, viděla minulost, uvědomila si svou cenu a svou lásku k muži,
jenž nyní místo slibovaného štěstí počínal být křížem jejího života. Vzpomněla
si na Werthera. Horšila se na něho, a nenávidět ho přece nedovedla. Byl tu
jakýsi tajemný rys, pro který si ho oblíbila od samého začátku jejich styků. A nyní,
po tak dlouhé době, po tolika společně prožitých okamžicích byl ovšem dojem z něho
nevyhladitelný. Její stísněné srdce si konečně ulevilo v slzách a přešlo pak do
tiché melancholie, v níž se čím dál hlouběji ztrácela. Ale jak jí zabušilo
srdce, když uslyšela, že Werther stoupá po schodech nahoru a že se venku po ní
táže. Bylo pozdě, nemohla se již dát zapřít a přemohla své rozpaky jen zpola,
když vstoupil do pokoje.</p>

<p class="mlptext">„Nedostál jste slovu!“ zvolala mu vstříc. „Nic jsem neslíbil,“
byla jeho odpověď. „Tak jste měl aspoň splnit mou prosbu, prosbu o klid nás
obou.“</p>

<p class="mlptext">Zatímco tak mluvila, napadlo ji, že pozve k sobě některé ze
svých přítelkyň. Ať jsou svědky jejího rozhovoru s Wertherem; a on je večer
musí doprovodit domů, takže se ho zbude v pravý čas. Vracel jí nějaké knihy:
tázala se po některých jiných a snažila se, aby se rozhovor, než přijde některá
přítelkyně, omezoval na všeobecnosti. Vtom se vrátilo děvče a vyřizovalo, že
obě přítelkyně prosí za prominutí, jedna prý má protivnou návštěvu z příbuzenstva,
druhé se nechce oblékat a vyjít do té psoty.</p>

<p class="mlptext"><span class="calibre11">Nad tím se na několik minut
zamyslila, až se pocit její neviny hrdě v ní vzbouřil. Vzdorovala Albertovým
vrtochům a čistota jejího srdce jí dala takovou jistotu, že nezavolala děvče,
jak původně zamýšlela, k sobě do pokoje, nýbrž, přehravši na klavíru několik
menuetů, aby se vzpamatovala a utišila zmatek svého srdce, usedla klidně vedle
Werthera na pohovku.</span></p>

<p class="mlptext1">„Nemáte u sebe nic ke čtení?“ ptala se. Odpověděl, že ne. „Tam
v mé zásuvce,“ začala, „leží váš překlad některých zpěvů z Ossiana, ještě jsem
je nečetla. Doufala jsem pořád, že mi je přečtete vy, ale teď už bůhvíjak dlouho
nejste vůbec k ničemu.“ Usmál se a došel pro písně, zamrazilo ho, když je vzal
do ruky a oči měl plné slz, když do nich nahlédl. Usedl a četl:</p>

<p class="mlptextbez1radku">„Hvězdo zšeřelé noci, krásná se třpytíš na západě. Zářící
hlavu z mračna pozvedáš, statná se neseš nad kopcem. Po čem tvé oko slídí na
stepi? Bouřlivé vichry ulehly. Bystřina hučí v dáli. Šumné vlny hrají kol
vzdálených skal. Bzukot večerních mušek rojí se plání. Nač shlížíš, krásné
světlo? Ale ty se usmíváš a jdeš, radostné vlnky lemují tvou tvář a smáčejí
líbezné vlasy. Sbohem, paprsku klidu! Zjev se, nádherné světlo Ossianovy duše!</p>

<p class="mlptext">A světlo se zjevuje ve své síle. Vidím své zesnulé druhy, na
hoře Lora se scházejí, jak za dnů, které už zašly. – Fingal přichází, podoben
mlžnému sloupu. A jeho bohatýři s ním. A pohleď, bardové zpěvu! Ulline, v šedinách
starče! Statečný Ryno! Alpine, líbezný pěvče! A ty, Minono, ztišeně lkající! – Jak
změněni jste, přátelé moji, od slavného kvasu na Selmě! kdy jsme se ucházeli o čest
pěvce, jako větérkové jara, kteří střídavě dují, ohýbajíce tiše ševelivou trávu
hor.</p>

<p class="mlptext">Tu vystoupila Minona v celé své kráse, zrak sklopený k zemi a plačíc.
Těžce jí vlály vlasy na nárazech větru, jenž od hory přicházel. – Šero se
sneslo do duší hrdin, když pozvedla líbezný hlas; častokrát viděla Salgarův
hrob, často chmurné sídlo bělostné Kolmy.</p>

<p class="mlptext">Kolma opuštěná na hoře, Kolma líbezně volá. Salgar slíbil, že
přijde. Ale pevněji svírá ji noc. Slyšte Kolmu, jak zpívá, sama a sama na kopci!</p>

<p class="mlpuroven3nadpisgoethe">[KOLMA]</p>

<p class="mlptextbez1radku">Je noc. Jsem sama. Na kopci, ztracená v bouři. Vichry
na horách vyjí, bystřina hučí se skal!</p>

<p class="mlptext">Chýše nemám, která by mě před deštěm ochraňovala, sama jsem,
ztracena v bouři hor.</p>

<p class="mlptext">Vystup, měsíci, z mlh! Zjevte se, hvězdy noci! Paprsku, buď
kdo buď, k místu mne veď, kde můj milý odpočívá, zmožený lovem! Tětivu luku povolil
a psi ho hlídají, čenichajíce! Mně však je seděti zde, samotné na skále
zarostlého proudu. Hučí bouře a proud, neslyším hlasu svého miláčka.</p>

<p class="mlptext">Proč otálí můj Salgar? Zapomněl, co mi slíbil? – Tady je
skála, tady strom, tady hučící proud. Řekl jsi, s nocí že přijdeš. Kam, ach,
zbloudil můj Salgar? S tebou jsem chtěla prchnout a opustit otce i bratra, ty
zpupné.</p>

<p class="mlptext">Dávno jsou naše rody nepřáteli, ale my nejsme znepřáteleni,
Salgare, slyš!</p>

<p class="mlptext">Odmlč se na chvilku, vichře, na chvilku jen se odmlč, proude,
aby můj hlas údolím se nesl, aby můj poutník mě uslyšel. Salgare! Kolma tě
volá. Tady je strom, tady skála. Salgare, miláčku, tady jsem, tady!</p>

<p class="mlptext">Proč nepřicházíš, můj milý?</p>

<p class="mlptext">Pohleď, měsíc se zjevuje. Řeka se v údolí třpytí. Skály
stoupají k vrcholku, šedivé skály. Jeho však nevidím na hřebenech. Smečka,
bouřící před ním, nehlásá jeho příchod. Tady musím sedět, a sama.</p>

<p class="mlptext">Ale kdo je to, kdo tam dole na pláni leží? Můj milý? Můj
bratr? – Ó, promluvte slovíčko, přátelé! – Neodpovídají. Jak je mi úzko: – Ach,
jsou mrtvi. Meče jim zrudly bojem. Ó bratře, bratře! Proč zabils mi mého
Salgara? Ó Salgare, proč zabils mi mého bratra? Oba tak zdrávi jste byli! Ó,
krásný byls v zástupu pod kopcem, on strašlivý v bitvě. Odpovězte mi! Slyšte,
slyšte můj hlas, milení moji! Ale běda, jsou němi. Na věky němi. Jak hlína
vychladlá je jejich hruď.</p>

<p class="mlptext">Ó, ze skal, z vrcholu zvichřené hory promluvte, duchové
mrtvých! Promluvte! Nestrnu hrůzou! Kam jste si odešli odpočinout? V které
horské sluji vás najdu? – Neslyším hlásku v šumění větru, odpověď neslyším
zavátou v bouři.</p>

<p class="mlptext">Sedím tu zbědovaná. A v slzách na jitro čekám. Kopejte hrob,
vy přátelé mrtvých, ale nezahazujte ho dříve, než přijdu. Můj život mi mizí
jako sen, jako bych tu zůstala sama. Tady chci přebývat se svými přáteli, při
proudu zvučné skály. Až přijde noc a vichr se přižene plání, v bouři stát bude
můj duch a naříkat bude nad skonem milených přátel. Myslivec v houšti mě
uslyší, bát se bude hlasu a bude jej milovat, neboť sladký bude můj hlas, až
nad přáteli zalkám – ach, oba mi byli tak drazí!</p>

<p class="mlptext">To byl tvůj zpěv, ó Minono, Tormanova něžně zruměněná dcero.
Nad Kolmou jsme plakali a temno bylo nám v duši. – Ullin s varytem vystoupil a zpíval,
co zpíval Alpin. – Alpinův hlas byl líbezný, Rynova duše plamenný proud. Ale už
odpočívali v uzounkém domě a hlasy dozněly v Selmě. – Kdysi Ullin z lovu se
vrátil, ještě než rekové padli. Slyšel, jak zpívali o závod. Jejich píseň byla
něžná, ale smutná. Naříkali nad smrtí Morara, prvního z hrdin. Jeho duše byla
jako duše Fingalova. Jeho meč jako Oskarův meč. – Ale padl a jeho otec
zanaříkal a oči sestřiny byly plny slz. Minona měla oči plné slz, skvělého
Morara sestra. Ustoupila před Ullinovým zpěvem jako na západě luna, jež předvídá
bouři a déšť a skrývá krásnou svou hlavu do mračna. – Udeřil jsem s Ullinem do
strun k žalostné písni.</p>

<p class="mlpuroven3nadpisgoethe">[RYNO]</p>

<p class="mlptextbez1radku">Přehnal se vichr a déšť. Zjasněné poledne! Mraky se
rozestupují. Spěchajíc slunce ozařuje pahorek. Tak rudě plyne v údolí řeka z hor.
Sladký je, proude, tvůj šum, ale sladší je hlas, který slyším. Alpinův je to
hlas, nad mrtvým naříkající. Jeho hlava je sehnuta stářím, zrudlé je oko plné
slz. Alpine, nádherný pěvče, proč jsi tak sám na mlčící hoře, proč kvílíš, jak
zakvílí vichr v lese, jak vlna na vzdáleném břehu?</p>

<p class="mlpuroven3nadpisgoethe">[ALPIN]</p>

<p class="mlptextbez1radku">Své slzy, Ryno, prolévám mrtvým, pro obyvatele hrobů
zní můj hlas. Štíhlý jsi na kopci, krásný mezi syny pláně. Ale padneš jako
Morar, a na tvou mohylu usedne tesknící. Pahorky na tebe zapomenou, v síni
ležet bude tvůj luk a nikdo ho nebude napínat.</p>

<p class="mlptext">Rychlý byls, Morare, jako srnec na horách, strašlivý jako oheň
na nebi za noci, vichrný byl tvůj hněv. V boji tvůj meč jako blýskavice nad
plání. Tvůj hlas byl podoben bystřině po dešti, podoben hromu zeza hor. Mnoho
jich padlo rukou tvou, plamenem hněvu strávených. Ale když ses navracel z boje,
jak mírné bylo tvé čelo! Jako slunce po bouři byla tvá tvář, jako měsíc zamlklé
noci. Klidná byla tvá hruď, jako jezero, když ulehlo bouření vichrů. Těsný je
nyní tvůj byt, temné tvé bydlo. Třemi kroky změřím tvůj hrob, ó ty, jenž bývals
tak velký! Čtvero balvanů omšelých hlav, toť jediná památka na tebe. Strom bez
listí, dlouhé traviny, ve větru ševelící, ukazují lovci hrob mocného Morara.
Matky nemáš, aby tě oplakávala, děvčete nemáš se slzami lásky. Mrtva je, která
tě zrodila. Mrtva je dcera Morglanova.</p>

<p class="mlptext">Ale kdo je to o holi? Čí je to hlava, věkem bílá, čí oko,
zrudlé pláčem? Tvůj otec je to, ó Morare! Otec, jenž neměl už syna, krom tebe!
Slyšel o tvé slávě v boji; slyšel o rozprášených odpůrcích. Slyšel tvůj věhlas,
Morare! Ach, a o tvé ráně neslyšel? Zaplač, Morarův otče, zaplač! Ale tvůj syn
tě neuslyší. Hluboký spánek mrtvých, nízká poduška z prachu. Nezaslechne tvého
hlasu, neprobudí se voláním. Ó, kdy se v hrobě rozbřeskne ráno, které by velelo
spícímu: vzbuď se!</p>

<p class="mlptext">Sbohem buď, nejšlechetnější z lidí, dobyvateli v poli. Ale už
nikdy tě pole neuzří, nikdy se šerý les už nerozhoří leskem tvé oceli. Syna jsi
nezůstavil, ale zpěv tvé jméno zachová. Budoucí časy o tobě uslyší, uslyší o padlém
Morarovi.</p>

<p class="mlptext">Hlasitě se rozezvučela tesknota hrdinů, nejhlasitěji Arminův
rozryvný vzdech. Připomíná mu to synovu smrt: Padl za dnů svého mládí. Karmor
seděl poblíže hrdiny, kníže hlaholného Galmalu. Proč vzlyká Armin? řekl, k čemu
tu pláč? Což nezní píseň a zpěv, aby duše roztála a okřála? Je jako něžná mlha,
jež stoupajíc z jezera, sprchává do údolí a kvetoucí kvítí svlažuje; ale slunce
zas přichází, silné slunce, a mlhy se ztratily. Proč tolik běduješ, Armine,
pane Gormy, vlnami smáčené?</p>

<p class="mlptext">Běduji! Ano, běduji, a věru že malá není příčina mého žalu. –
Karmore, nikdy jsi syna neztratil, nikdy jsi kvetoucí dcery nepozbyl! Kolgar
statečný žije a žije Arrnira, nejkrásnější všech dívčin. Rozkvétají ratolesti
tvého domu, ó Karmore, ale Armin je poslední svého rodu. Temné je tvé lože, ó
Dauro, dusný tvůj spánek v hrobě. Kdy se probudíš se svými zpěvy, se svým
lahodným hlasem, kdy? Vzhůru, větrové jeseně, vzhůru! Zabuřte ztemnělou plání!
Bystřiny, zuřte! Zavyjte, vichrové v temeni dubů! Ztrhanými mračny procházej,
ukazuj měsíci zsinalou tvář! Strašlivou noc mi připomeň, kdy zahynuly mé děti,
kdy Arindal mohutný padl, Daura, miláček, odešla.</p>

<p class="mlptext">Dauro, má dcero, krásná bylas, krásná jak luna nad horami
furskými, bílá jak padlý sníh, sladká jako vánek. Arindale, byl silný tvůj luk,
rychlý tvůj oštěp v poli, jako mlha nad vlnou byl tvůj zrak, plamenným mračnem
v bouři tvůj štít. Armar, válečník slavný, přišel a o Dauru se ucházel.
Neodolala. V štěstí doufali ti, kdož jí přáli.</p>

<p class="mlptext">Zanevřel hněvem Erath, Odgalův syn, neboť jeho bratr Armarem
zabit ležel. Přišel, převlečen za námořníka. Lepý byl na vlnách jeho člun. Bílé
kadeře věkem; klidna zvážněla tvář. Dívko nejlíbeznější, řekl, krásná dceruško
Arminova! Při skále tam, opodál v moři, kde na stromě červený plod se skví, tam
Armar čeká na Dauru. Přicházím, abych mu lásku provázel vlnami moře.</p>

<p class="mlptext">Daura jde za ním a po Armaru volá. Ale nic jí neodpovídalo než
ozvěna skály. Armare, miláčku, miláčku, proč mě tak strašíš? Slyš mě, Arnathův
synu, slyš! Daura tě volá! Daura!</p>

<p class="mlptext">Erath, zrádce, se smíchem k břehu jí prchal. Pozvedla hlas a volala
otce a bratra. Arindale! Armine! Což nikdo není, kdo zachrání Dauru?</p>

<p class="mlptext">Její hlas přes moře přišel. Arindal, syn můj, sestoupil s kopce,
hrozivý s kořistí lovu. Šípy mu po boku řinčely. Luk nesl v ruce. Pět šedočerných
fen běželo s ním. Eratha troufalého viděl na břehu, jal ho a přivázal k dubu.
Pevně ovinul jeho boky. Stonem naplnil větry.</p>

<p class="mlptext">Arindal na moře vyjel v člunu, aby Dauru k pobřeží odvezl.
Armar přišel; rozlícen vystřelil šedivě okřídlený šíp. Zazněl a hluboko zajel
do tvého srdce, Arindale, můj synu! Místo Eratha, zrádce, zhynul jsi ty. Loď
doplula k skále. Pod ní se zhroutil a umřel. Jak zabědovalas, ó Dauro, když u tvých
nohou proudila krev tvého bratra.</p>

<p class="mlptext">Vlny roztříští člun. Armar se do moře vrhá, aby Dauru
zachránil, anebo zhynul. S pahorku prudký vichr do vln vpad: tonul a nevyplaval.</p>

<p class="mlptext">Avšak na skále, o niž se lámaly vlny, slyšel jsem dceřino
lkáni. Mnoho a hlasitě křičela. Ale otec ji nezachránil. Celou noc jsem na
břehu prostál, viděl jsem ji v chabém záblesku luny, po celou noc jsem slyšel
její křik. A vichr řval a ostrými šlehy do boku hory bil déšť. Zeslábl její
hlas, než přišlo ráno. Zmírala jako večerní vánek v travinách skal. Zemřela,
bídou zdrcena, a Armina samotného zůstavila. Ta tam je má síla v boji, ta tam
má chlouba mezi dívkami všemi.</p>

<p class="mlptext">Když horské vichry přicházejí, když severák nadzvedá vlny, na
břehu sedávám v rachotu vln a hledím k strašlivé skále. Často, když měsíc
zapadá, vidím duchy svých dětí. Průsvitné, v truchlivé svornosti, kráčejí
spolu.“</p>

<p class="mlptextbez1radku2">Proud slz, vytrysklý z Lottčiných očí a uvolňující
úzkost jejího srdce, zastavil Wertherův zpěv. Odmrštil papír, uchopil její ruku
a usedavě se rozplakal. Lotta se opřela o druhou a skrývala oči v kapesníku:
byli strašlivě rozrušeni. Cítili vlastní bídu v osudu hrdin, cítili ji družně a
jejich slzy je spojily. Wertherovy rty a oči žhnuly na Lottčině paži. Mráz jí
zalomcoval. Chtěla utéci. Ale bol a soucit na ni dolehly jako olovo. Těžce
oddychovala a chtěla se vzpamatovat. Prosila ho, vzlykajíc, aby pokračoval, prosila
mocně, jako nebe. Werther se třásl. Srdce mu pukalo. Zdvihl rukopis a zlomeným
hlasem četl:</p>

<p class="mlptext">„Proč mě budíš, vánku jara? Laškuješ a říkáš: krůpějí nebes tě
orosím. Ale blízek je čas mého uvadnutí, blízek vichr, který mé listy serve.
Zítra přijde poutník, přijde, kdo mě viděl v mé kráse – po širém poli mě hledat
bude jeho zrak, a už mne nenalezne.“</p>

<p class="mlptext">Celá tíha těchto slov dolehla na nešťastníka. Vrhl se Lottě k nohám,
zoufale uchopil její ruce, tlačil si je do očí a přitiskl je k čelu. A zdálo
se, jako by jí duší prolétla předtucha jeho strašlivého záměru. Smysly ji
přecházely, tiskla mu ruce, přitiskla je k prsům, tesknotou rozrušena sklonila
se k němu a jejich hořící tváře se dotkly. Svět se pod nimi propadal: ovíjel ji
pažemi, přitiskl ji k hrudi a pokrýval zuřivými polibky její vibrující rty,
které chtěly promluvit. „Wertře!“ zvolala přiškrceným hlasem a odvrátila se. „Wertře!“
a chabou rukou odstrkovala jeho hruď. „Wertře!“ zvolala zmužilým tónem
ušlechtilého srdce. Neodolal, pustil ji z objetí a jako pominutý se jí vrhl k nohám.
Trhla sebou a v úzkostném zmatení, třesouc se mezi láskou a hněvem, řekla: „To
bylo naposledy! Wertře! Už mě neuvidíte!“ A s pohledem nejsytější lásky na ubožáka
odběhla do druhého pokoje a zamkla za sebou. Werther za ní napřáhl ruce, ale
netroufal si ji zadržet. Ležel na zemi, hlava na pohovce. Tak setrval déle než
půl hodiny, až ho šramot probudil. Byla to služka, která přišla prostřít. Pobíhal
po pokoji, a když zase osaměl, přistoupil ke dveřím pokojíčku a tiše volal: „Lotto!
Lotto! jediné slůvko, jen sbohem!“ Mlčela, čekal – a žadonil – a čekal. Pak se
odtrhl ode dveří a zvolal: „Buď sbohem, Lotto! Na věky sbohem!“</p>

<p class="mlptext">Přišel k městské bráně. Stráže ho znaly a pustily ho mlčky.
Sněžilo a dštilo. Teprv k jedenácté zase zabušil. Když se Werther vrátil domů,
všiml si sluha, že mu chybí klobouk. Netroufal si nic říci a svlékl ho; všechno
bylo promoklé. Klobouk později našli na skále, svažující se do údolí, a je
nepochopitelné, jak ji v takové temné, sychravé noci slezl, aniž se zřítil.</p>

<p class="mlptext1">Ulehl a dlouho spal. Když mu sluha příštího rána na
zavolání přinesl kávu, viděl, že píše. Napsal v dopisu Lottě tento odstavec:</p>

<p class="mlptextbez1radku">Naposledy, naposledy otvírám oči. Neuvidí už slunce: kalný,
mlhavý den je zakrývá. Truchli tedy, přírodo! Tvůj syn, tvůj přítel, tvůj milenec
se blíží svému konci. Lotto, je to pocit, který nemá sobě rovného (a přece je
nejpodobnější mlžnému snění), řekneš-li si: to je poslední jitro. Poslední!
Lotto, nemám dost sil, abych pochopil slovo: poslední! Což tu nestojím ve vší
síle, a zítra budu bezvládně natažen na zemi. Zemřít! Co je to? Pohleď, sníme,
když mluvíme o smrti. Viděl jsem leckoho umírat, ale tak omezený je člověk, že
ani nedovede pochopit začátek konce svého bytí. Teď ještě svůj, tvůj! Tvůj! Ó
milovaná! A po chvilce – odloučeni, rozvedeni – snad na věky. – Ne, Lotto, ne –
jak mohu zhynout já, jak ty! Vždyť jsme! – Zhynout! – Co je to? Zase jen slovo!
Prázdný zvuk, jenž mi nic neříká. – Mrtev, Lotto! Zakopán do chladné země, tak
těsně, tak temně! – Měl jsem přítelkyni, ta mi byla vším, když jsem byl nezkušený
mladíček. Umřela. Šel jsem za její rakví a stál jsem nad jejím hrobem. Jak
spouštěli truhlu a vrzavá lana s ní sjela dolů a zase se vrátila nahoru, a jak
první lopata hlíny se skutálela dolů a schrána pod dopadem úzkostně zaduněla a duněla
temně a temněji, až byla všecka pokryta! – Zhroutil jsem se u hrobu – Byl jsem
dojat, otřesen, přestrašen, rozerván v nejvnitřnější duši, ale nevěděl jsem, co
se se mnou děje – co se se mnou bude dít – Zemřít! Hrob! Nerozumím těm slovům!</p>

<p class="mlptext">Odpusť mi, odpusť! Včera! Kéž to byl poslední okamžik mého života!
Anděle! Poprvé, poprvé zcela bez pochyb nejvnitřnějším nitrem mi prochvěla tato
slast: ona mě miluje! Miluje mě. Na mých rtech ještě žhne svatý oheň, jenž
proudil z tvých, nová vroucí slast vešla do mého srdce. Odpusť mi, odpusť!</p>

<p class="mlptext">Ach, věděl jsem, že mě miluješ, věděl jsem to hned po prvních
oduševnělých pohledech, po prvním stisku ruky. A přece, když jsem tě zas
opustil, když jsem viděl Alberta po tvém boku, tu jsem si opět zoufal v horečných
pochybách.</p>

<p class="mlptext">Vzpomínáš si na květiny, kterés mi poslala, kdyžs mi tenkrát v
té proklaté společnosti nemohla ani slůvka říci, ani ruky podat! Celou noc jsem
před nimi proklečel a byly mi pečetí tvé lásky. Ale ach, tyto dojmy přešly, tak
jako z duše věřícího ponenáhlu mizí pocit boží milosti, která mu sytou náplní
svatě zjevenými znameními byla udělena.</p>

<p class="mlptext">Všechno to je pomíjející – ale ani věčnost neuhasí žhavý
život, jehož jsem se včera napil z tvých rtů, jehož jsem pln. Ona mě miluje!
Tato ruka ji objímala, tyto rty se třásly na jejích, tato ústa blábolila na
jejích ústech. Je má. Jsi má! Ano, Lotto, na věky!</p>

<p class="mlptext">A to, že je Albert tvůj muž? Muž? – Na tomto světě snad – A na
tomto světě je to hřích, že tě miluji, že bych tě chtěl vyrvat z jeho objetí a strhnout
do svého. Hřích? Dobrá. Ztrestám se za něj; ve vší nebeské slasti jsem ho
ochutnal, toho hříchu, vsál jsem sílu a lék všeho života do srdce, od oné
chvíle jsi má! Má, Lotto! Jdu napřed! Jdu k svému otci, k tvému otci, tomu si
postěžuji; a on mě utěší, než přijdeš; a já ti poletím vstříc a uchopím tě; a zůstanu
s tebou před tváří Nekonečného ve věčném objetí.</p>

<p class="mlptext">Nesním, netápám v dohadech! Blízko hrobu se mi rozbřesklo. Budeme,
shledáme se! Tvou matku uvidíme! Já ji uvidím, naleznu ji a ze všeho se jí
vyzpovídám. Tvou matku! Tvou podobu!</p>

<p class="mlphvezdicky">* * *</p>

<p class="mlptextbez1radku">K jedenácté ptal se Werther sluhy, vrátil-li se
Albert domů. Sluha řekl: ano, viděl prý, jak tam odváděli jeho koně. Nato mu dá
pán otevřenou cedulku, na níž stálo:</p>

<p class="mlptext">„Nepůjčil byste mi laskavě k cestě, na kterou se chystám, své
pistole? Žijte blaze!“</p>

<p class="mlptext">Ubohá paní málo spala poslední noc. Její krev se horečně
bouřila a tisíceré pocity drásaly jí srdce. Proti své vůli cítila hluboko v prsou
žár Wertherova objetí a zároveň se jí dny její prosté nevinnosti, bezstarostné
důvěry v sebe jevily dvojnásob krásné. Už napřed se bála pohledů svého muže a jeho
polomrzutých, polosměšných otázek, až se doví o Wertherově návštěvě; nikdy se
nepřetvařovala, nikdy nezalhala, a nyní poprvé nebylo zbytí. Odpor a rozpaky,
jakých při tom zakoušela, vinu v jejích očích ještě zvětšovaly. A přece
nedovedla ani zanevřít na původce toho všeho, ani si slíbit, že ho už nikdy
neuvidí. Plakala do rána, až upadla do mdlobného spánku. Sotva se probrala a oblékla,
vrátil se její muž, jehož přítomnost jí poprvé byla naprosto nesnesitelná. A protože
se bála, že objeví, jaká je nevyspalá, uplakaná a přepadlá, stala se ještě zmatenější
a přivítala ho zuřivým objetím, které bylo spíše výrazem úleku a lítosti než
prudké radosti. A právě tím vzbudila Albertovu pozornost; ptal se jí zcela
suše, rozlomiv několik balíků a dopisů, nepřihodilo-li se jinak nic a nebyl-li
tu nikdo. Odpověděla mu zajíkavě, že Werther tu včera hodinku pobyl. –</p>

<p class="mlptext">„Ten ví, kdy přijít!“ řekl a odešel do svého pokoje. Lotta
čtvrt hodiny zůstala sama. Přítomnost muže, kterého milovala a ctila,
zapůsobila na ni novým dojmem. Rozpomněla se na všechnu jeho dobrotu, šlechetnost
a lásku a kárala se, že se mu tak hanebně odvděčila. Neznámý pocit ji pudil,
aby šla za ním. Sebrala svou práci, jak činívala, odešla do jeho pokoje a tázala
se, nepotřebuje-li nic. Odpověděl: „Nic!“ a stoupl si k pultu, aby psal; Lotta
usedla k ruční práci. Hodinu tak prostáli a proseděli vedle sebe; když Albert
konečně několikrát prošel pokojem a Lotta ho oslovila, aniž si toho valně
všímal, ba když si zase stoupl k pultu, zmocnila se jí tesknota, která byla tím
trapnější, že ji chtěla skrýt a spolykat slzy.</p>

<p class="mlptext">Příchod Wertherova hocha ji uvedl do největších rozpaků.
Odevzdal cedulku Albertovi, jenž se docela chladně obrátil k paní a řekl: „Dej
mu ty pistole!“</p>

<p class="mlptext">„Že mu přeji šťastnou cestu,“ řekl hochovi. To do ní udeřilo
jako hrom. Vrávoravě vstala. Nevěděla, co se s ní děje. Pomalu popošla k stěně,
třesouc se je sňala, oprášila je a váhala, a byla by ještě otálela dlouho,
kdyby ji Albert tázavým pohledem: „Tak co je?“ nebyl pobídl. Dala sluhovi
neblahou zbraň a nevypravila ze sebe půl slůvka, a když byl z domu, složila
svou práci a nevýslovně sklíčena odešla do svého pokoje. Srdce jí prorokovalo
hrůzu nad hrůzu. Hned se chtěla svému muži vrhnout k nohám, všechno mu zjevit,
příběh včerejšího večera, svou vinu a své obavy. Hned zase nevěděla, jak by to
dopadlo, a už dokonce nemohla doufat, že by přemluvila muže k tomu, aby došel k
Wertherovi. Prostřelo se. Dobrá přítelkyně, která se přišla jenom na něco
přeptat a kterou Lotta už nepustila, měla tu zásluhu, že hovor při stole byl
snesitelný: nutili se do řeči, mluvilo se, vypravovalo se, zapomínali.</p>

<p class="mlptext1">Hoch přišel s pistolemi k Wertherovi, jenž je nadšeně
popadl, když zvěděl, že mu je dala Lotta. Poručil si chléb a víno, poslal hocha
k obědu, usedl a psal:</p>

<p class="mlptextbez1radku">Prošly tvýma rukama, oprášilas je, líbám je tisíckrát, ty ses
jich dotkla. A ty, duchu na nebi, přeješ mému záměru! A ty, Lotto, mi podáváš
nástroj, ty, z jejíchž rukou jsem toužil přijmout smrt a od níž ji nyní
přijímám. Ó, vyptával jsem se svého chlapce, chvěla ses, kdyžs mu je podávala,
ale sbohem jsi neřekla. – Běda, běda! – Neřekla jsi sbohem! – Že bys na mne
zanevřela pro ten okamžik, jenž mě navždy připoutal k tobě? Lotto, ani tisíciletí
nezahladí jeho stopu. A já to cítím, nemůžeš mít nenávist k tomu, kdo pro tebe
tolik hoří.</p>

<p class="mlphvezdicky">* * *</p>

<p class="mlptextbez1radku3">Po jídle nařídil chlapci, aby dočista všechno
zabalil; roztrhal mnoho papíru; odešel a vyrovnal ještě drobné dluhy. Vrátil se
domů a zase odešel. Vyšel před bránu, nedbaje deště, do hraběcí zahrady, pustil
se hlouběji do kraje, vrátil se s večerem a psal:</p>

<p class="mlptextbez1radku">Viléme, viděl jsem naposled pole a les a nebesa. Také ty buď
sbohem! Milá maminko, odpusťte mi! Utěš ji, Viléme. Bůh vám žehnej. Mé věci
jsou vesměs v pořádku. Sbohem! Shledáme se, a radostněji.</p>

<p class="mlphvezdicky">* * *</p>

<p class="mlptextbez1radku">Špatně jsem se ti odvděčil, Alberte, ale ty mi
odpustíš. Porušil jsem mír tvého domu, našil jsem nedůvěry mezi vás. Buď
sbohem, udělám všemu konec, kéž bych vám svou smrtí vykoupil štěstí! Alberte,
Alberte! Učiň ji šťastnou! A tak ruka Páně budiž nad tebou!</p>

<p class="mlphvezdicky">* * *</p>

<p class="mlptextbez1radku">Hrabal se toho večera ještě mnoho ve svých papírech,
mnoho jich roztrhal a hodil do kamen. Zapečetil několik balíčků s adresou na
Viléma. Obsahovaly drobné články a úryvkovité myšlenky: leccos z toho jsem
viděl. O desáté dal přiložit do kamen a přinést džbánek vína; pak poslal sluhu
spát (jeho komora stejně jako ložnice domácích byla právě na opačném konci
domu). Chlapec ulehl v šatech, aby časně zrána byl při ruce; neboť pán mu řekl,
že poštovní koně budou před domem před šestou.</p>

<p class="mlpuroven3nadpisgoethe">Po jedenácté</p>

<p class="mlptextbez1radku">Všechno je tak tiché kolem mne. A má duše tak klidná.
Děkuji ti, Bože, jenž těmto posledním okamžikům dáváš tolik vroucnosti a síly.</p>

<p class="mlptext">Přistupuji k oknu, má drahá, a vidím, vidím ještě bouřlivě
plynoucími mračny několik hvězd věčného nebe! Ne, nespadnete! Věčný duch vás
nese na svém srdci, tak jako mne. Viděl jsem oj Velkého vozu, svého
zamilovaného souhvězdí. Když jsem v noci od tebe odcházel a vystupoval z vrat,
stával právě naproti mně. Jak opojeně jsem často naň hleděl! Kolikrát jsem jej
zvednutím ruky učinil znamením, ba svatým mezníkem přítomného blaženství, a ještě
- - Ó, Lotto, co by mi tebe nepřipomínalo? Což nejsi kolem mne a nepřivlastnil
jsem si hladově jako dítě všelijaké maličkosti, jichž ses dotkla, ty svatá?</p>

<p class="mlptext">Milá silueto! Odkazuju ji zase tobě a prosím tě, abys ji
ctila. Tisíc, tisíc polibků jsem jí vtiskl, tisíckrát jí zamával na pozdrav,
když jsem vycházel anebo se vracel.</p>

<p class="mlptext">Lístečkem jsem poprosil tvého otce, aby ochránil mou mrtvolu.
Na hřbitově jsou dvě lípy, vzadu v rohu směrem k polím; tam chci odpočívat.
Může to udělat a pro přítele to udělá. Popros ho také. Nemohu chtít na zbožných
křesťanech, aby svá těla uložili vedle ubohého nešťastníka. Ach, přál bych si,
abyste mě pohřbili u cesty anebo v pouštěném údolí, aby kněz a levita,
křižujíce se, minuli výmluvný kámen a jenom samaritán uronil slzu.</p>

<p class="mlptext">Zde, Lotto! Bez hrůzy chápu se studeného, strašného kalichu, z
něhož se napiji smrtelného opojení. Tys mi jej podala a neotálím. Vše, vše –
tak jsou naplněny všechny naděje a všechna přání mého života! Tak chladně, tak
neoblomně zabušit do železné brány smrti!</p>

<p class="mlptext">Kéž by se mi bylo dostalo toho štěstí, abych umřel pro tebe,
Lotto, abych se směl obětovat pro tebe. Statečně, radostně bych umíral, kdybych
mohl znovu vybudovat klid a krásu tvého života; ale ach, jen několika málo
hrdinům je dáno prolévat krev pro ty, které milují, a vlastní smrtí nový,
stonásobný život roznítit přátelům.</p>

<p class="mlptext">V těchto šatech, Lotto, chci být pohřben. Ty ses jich dotkla,
tys je posvětila. Též o to jsem tvého otce poprosil. Má duše se vznáší nad
rakví. Ať mě, prosím, nešacují! Tato bledě červená stuha, kterous měla na
ňadrech, když jsem tě poprvé našel mezi tvými dětmi! <span class="calibre11">Ó, poceluj je tisíckrát a vypravuj jim osud jejich nešťastného přítele.
Miláčkové, hemží </span>se kolem mne. Ach, jak jsem se k tobě přimknul! Jak
jsem se tě nedovedl spustit od prvého okamžiku! Tato stuha budiž pohřbena se
mnou. Dalas mi ji k narozeninám! Jak jsem to všecko hltal! – Ach, netušil jsem,
že mě cesta povede sem! – – Utiš se, prosím, utiš se! –</p>

<p class="mlptext">Jsou nabity – odbíjí dvanáctá! – Budiž tedy – Lotto! Lotto,
sbohem! Sbohem!</p>

<p class="mlphvezdicky">* * *</p>

<p class="mlptextbez1radku">Soused viděl záblesk a slyšel ránu; když se však nic
nehýbalo, nedbal toho.</p>

<p class="mlptext">Zrána o šesté vstoupí sluha se světlem a vidí svého pána na
zemi a pistoli a krev. Volá ho, zalomcuje jím: žádná odpověď; už jen chroptí.
Běží pro lékaře a k Albertovi. Lotta slyší zařinčení zvonku, mráz ji celou
roztřese. Vzbudí muže, vstanou; sluha vzlykaje a koktaje ze sebe vypraví
zprávu. Lotta se v mdlobách zhroutí před Albertem.</p>

<p class="mlptext">Když doktor přišel k nešťastníkovi, viděl, že mu na zemi už
není pomoci: Tep ještě bil, ale údy byly vesměs ochrnuty. Nad pravým okem se
střelil do čela; mozek vyhřezl. Pustili mu ještě pro všechno žilou: krev tekla
a dosud dýchal.</p>

<p class="mlptext"><span class="calibre11">Z krve na opěradle
usoudili, že to provedl sedě u psacího stolu. Pak se svezl dolů a křečovitě
sebou smýkal kolem židle. Ležel směrem k oknu, naprosto bezvládně na znaku,
dokonale oděn, obut, v modrém fraku se žlutou vestou.</span></p>

<p class="mlptext">Dům, sousedství, ba celé město bylo vzhůru. Albert vstoupil.
Uložili Werthera na postel, ovázali mu čelo. Jeho tvář už byla mrtvolná. Údem
nepohnul. Plíce ještě strašlivě chroptěly, hned slabě, hned silněji: čekali
konec.</p>

<p class="mlptext">Vína byla upita jediná sklenka. Na pultu ležela rozevřena „Emilie
Galottiová“.</p>

<p class="mlptext">O Albertově hrůze, o Lottině bídě raději pomlčím.</p>

<p class="mlptext">Lottin otec přicválal, jakmile uslyšel, co se stalo. Zulíbal
umírajícího; hořce plakal. Jeho nejstarší synové přišli brzy po něm pěšky.
Klesli před postelí s výrazem nesmírného hoře, líbali ho na ruce a na ústa. A nejstarší,
kterého vždy měl nejvíc rád, přisál se mu ke rtům, až skonal, a chlapce násilím
odtrhli. Umřel v pravé poledne. Přítomnost správcova a jeho opatření zabránily
shluku. V noci, k jedenácté, dal ho pohřbít na místě, které si vyvolil. Otec a synové
šli za mrtvým. Albert k tomu neměl sil. Báli se o Lottin život. Řemeslníci ho
nesli. Za rakví nebylo kněze.</p>

</div>
</body>
</html>