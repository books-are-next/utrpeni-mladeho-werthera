<!DOCTYPE html>
<html lang="cs">
  <head>
    <meta charset="utf-8">
    <meta name="viewport" content="width=device-width, initial-scale=1.0, shrink-to-fit=no">
    <meta name="apple-mobile-web-app-title" content="">
    <meta name="apple-mobile-web-app-capable" content="yes">
    <title>Utrpení mladého Werthera</title>
    <link rel="stylesheet" href="./style/style.min.css" media="screen" integrity="sha256-suCzP2DeAjpjfeO4Ne4lRICbrGRKid9aAmWDin20Cww=">
    <meta name="nb-research" content="Tato kniha je dočasně součástí výzkumu, který nám pomůže vylepšit webové knihy. Sbíráme pouze anonymní data o tom, jak čtete knihu. Pro použití cookies potřebujeme Váš souhlas. Děkujeme! (<a href='https://www.mlp.cz/cz/o-knihovne/cisla-dokumenty-povinne-informace/povinne-dostupne-informace/cookies/'>Jaké cookies používáme?</a>)">
    <meta name="nb-research-orgs" content="Městská knihovna v Praze a Masarykova univerzita">
    <meta name="nb-research-ga" content="UA-187132260-1">
    <link rel="icon" type="image/x-icon" href="./assets/favicon.ico">
    <link rel="icon" type="image/png" sizes="16x16" href="./assets/favicon-16x16.png">
    <link rel="icon" type="image/png" sizes="32x32" href="./assets/favicon-32x32.png">
    <link rel="icon" type="image/png" sizes="48x48" href="./assets/favicon-48x48.png">
    <link rel="manifest" href="./assets/manifest.webmanifest">
    <meta name="mobile-web-app-capable" content="yes">
    <meta name="theme-color" content="#A86818">
    <meta name="application-name" content="Johann Wolfgang Goethe: Utrpení mladého Werthera">
    <link rel="apple-touch-icon" sizes="57x57" href="./assets/apple-touch-icon-57x57.png">
    <link rel="apple-touch-icon" sizes="60x60" href="./assets/apple-touch-icon-60x60.png">
    <link rel="apple-touch-icon" sizes="72x72" href="./assets/apple-touch-icon-72x72.png">
    <link rel="apple-touch-icon" sizes="76x76" href="./assets/apple-touch-icon-76x76.png">
    <link rel="apple-touch-icon" sizes="114x114" href="./assets/apple-touch-icon-114x114.png">
    <link rel="apple-touch-icon" sizes="120x120" href="./assets/apple-touch-icon-120x120.png">
    <link rel="apple-touch-icon" sizes="144x144" href="./assets/apple-touch-icon-144x144.png">
    <link rel="apple-touch-icon" sizes="152x152" href="./assets/apple-touch-icon-152x152.png">
    <link rel="apple-touch-icon" sizes="167x167" href="./assets/apple-touch-icon-167x167.png">
    <link rel="apple-touch-icon" sizes="180x180" href="./assets/apple-touch-icon-180x180.png">
    <link rel="apple-touch-icon" sizes="1024x1024" href="./assets/apple-touch-icon-1024x1024.png">
    <meta name="apple-mobile-web-app-capable" content="yes">
    <meta name="apple-mobile-web-app-status-bar-style" content="black-translucent">
    <meta name="apple-mobile-web-app-title" content="Utrpení mladého Werthera">
    <meta property="og:title" content="Utrpení mladého Werthera">
    <meta property="og:type" content="book">
    <meta property="og:book:author" content="Johann Wolfgang Goethe">
    <meta property="twitter:title" content="Johann Wolfgang Goethe: Utrpení mladého Werthera">
    <meta property="og:image" content="./assets/cover-1200x620.png">
    <meta property="twitter:image" content="./assets/cover-1200x1200.png">
    <link rel="index" href="./index.html">
    <link rel="license" href="./license.html">
    <link rel="publication" href="./manifest.json" id="manifest">
    <link rel="about" href="about.html">
    <link rel="prev" href="./utrpeni_mladeho_werthera_008.html">
    <link rel="next" href="./utrpeni_mladeho_werthera_010.html">
    <meta name="nb-order" content="5">
    <link rel="self" href="utrpeni_mladeho_werthera_009.html">
    <meta name="nb-identifier" content="goethe-utrpeni-mladeho-werthera-de31d34">
    <meta name="nb-role" content="chapter">
  </head>
  <body class="content-prose nb-role-chapter nb-custom-style" data-nb-words="15520" data-nb-chars="89138">
    <nav role="doc-toc">
      <ul class="plain section">
        <li><a href="utrpeni_mladeho_werthera_005.html">Vše, čeho jsem se...</a></li>
        <li><a href="utrpeni_mladeho_werthera_006.html">PRVNÍ DÍL</a></li>
        <li><a href="utrpeni_mladeho_werthera_008.html">DRUHÝ DÍL</a></li>
        <li><a href="utrpeni_mladeho_werthera_010.html">Poznámky pod čarou</a></li>
      </ul>
    </nav>
    <div id="ui-content">
    </div>
    <div class="content">
      <main>
        <nav class="begin-nav">
          <ul>
            <li><a href="./index.html#" rel="index">Titulní strana</a></li>
            <li><a href="./utrpeni_mladeho_werthera_008.html#chapter-end" rel="prev">← Předchozí kapitola</a></li>
          </ul>
        </nav><a id="chapter-start"></a>
        <h1 class="chunk" data-nb-ref-number="1" data-nb-words="0" data-nb-chars="0"></h1>
        <section>
          <h2 id="20-října-1771" class="chunk" data-nb-ref-number="2" data-nb-words="3" data-nb-chars="14"><span class="idea" data-nb-ref-number="1" id="idea1" data-nb-words="3" data-nb-chars="14">20. října 1771</span></h2>
          <p class="chunk" data-nb-ref-number="3" data-nb-words="105" data-nb-chars="606"><span class="idea" data-nb-ref-number="2" id="idea2" data-nb-words="105" data-nb-chars="606">Včera jsme sem dojeli. Vyslanec churaví a&nbsp;nebude tedy několik dní vycházet. Kdyby jen nebyl takový morous, bylo by&nbsp;dobře. Vidím to, vidím, že&nbsp;mi&nbsp;osud chystá těžké zkoušky! Ale kurážně do&nbsp;toho! Lehká mysl všechno snese. – Lehká mysl! Musím se&nbsp;až&nbsp;smát, jak mně to&nbsp;slovo zabloudilo do&nbsp;pera. Ó, jen mít trochu lehčí krev, a&nbsp;byl bych nejšťastnější člověk pod sluncem. Bože! Kde jiní se&nbsp;svou troškou sil a&nbsp;talentu se&nbsp;přede mnou nafukují s&nbsp;blahobytnou samolibostí, já&nbsp;si&nbsp;nad svou silou a&nbsp;schopností zoufám. Dobrý bože, jenžs mi&nbsp;dal všechno, proč nezadržels polovici svých darů a&nbsp;nedal mi&nbsp;sebedůvěru a&nbsp;spokojenost!</span></p>
          <p class="chunk" data-nb-ref-number="4" data-nb-words="167" data-nb-chars="938"><span class="idea" data-nb-ref-number="3" id="idea3" data-nb-words="167" data-nb-chars="938">Strpení! Strpení! Bude lépe. Neboť, říkám ti, příteli, máš pravdu. Od&nbsp;té&nbsp;doby, co&nbsp;se&nbsp;tak den ze&nbsp;dne proháním mezi lidmi a&nbsp;vidím, co&nbsp;dělají a&nbsp;jak to&nbsp;dělají, snáším se&nbsp;mnohem lépe sám se&nbsp;sebou. Zajisté proto, že&nbsp;jsme už&nbsp;jednou tak ustrojeni, že&nbsp;všechno srovnáváme se&nbsp;sebou a&nbsp;sebe se&nbsp;vším; tak naše štěstí nebo neštěstí závisí na&nbsp;tom, s&nbsp;čím se&nbsp;měříme, a&nbsp;nic tu&nbsp;není tak nebezpečné jako samota. Naše obrazotvornost, už&nbsp;samou svou přirozeností puzená k&nbsp;tomu, aby se&nbsp;zdvíhala k&nbsp;výšinám, a&nbsp;ještě nadto živená fantastickými výtvory poezie, stvoří si&nbsp;řadu bytostí, z&nbsp;nichž my&nbsp;jsme nejnižší a&nbsp;každá mimo nás nádhernější a&nbsp;dokonalejší. A&nbsp;to&nbsp;je&nbsp;docela přirozené: Pociťujeme tak často, že&nbsp;jsme v&nbsp;lecčem nedokonalí; a&nbsp;právě o&nbsp;tom, čeho se&nbsp;nám nedostává, se&nbsp;domníváme, že&nbsp;to&nbsp;má&nbsp;někdo jiný, komu pak nádavkem přisuzujeme všechno, co&nbsp;sami máme, a&nbsp;nadto ještě jakousi vybájenou pohodu. A&nbsp;tak je&nbsp;ten šťastlivec hotov, naše vlastní stvůra od&nbsp;hlavy až&nbsp;k&nbsp;patě.</span></p>
          <p class="chunk" data-nb-ref-number="5" data-nb-words="49" data-nb-chars="288"><span class="idea" data-nb-ref-number="4" id="idea4" data-nb-words="49" data-nb-chars="288">Kdybychom se&nbsp;místo toho, jak jsme slabí a&nbsp;těžkopádní, jen stále probíjeli kupředu, shledali bychom často, že&nbsp;se&nbsp;i&nbsp;se&nbsp;svým loudáním a&nbsp;křižováním dostáváme dál než jiní se&nbsp;všemi svými plachtami a&nbsp;vesly – a&nbsp;– to&nbsp;přece dává pravé sebevědomí, když jiným stačíme anebo je&nbsp;dokonce předstihujeme.</span></p>
          <h2 id="10-listopadu" class="chunk" data-nb-ref-number="6" data-nb-words="2" data-nb-chars="13"><span class="idea" data-nb-ref-number="5" id="idea5" data-nb-words="2" data-nb-chars="13">10. listopadu</span></h2>
          <p class="chunk" data-nb-ref-number="7" data-nb-words="126" data-nb-chars="711"><span class="idea" data-nb-ref-number="6" id="idea6" data-nb-words="126" data-nb-chars="711">Celkem vzato začínám se&nbsp;tu&nbsp;cítit docela snesitelně. Nejlepší je, že&nbsp;mám plné ruce práce; a&nbsp;pak, ta&nbsp;spousta nejrozmanitějších lidí, všelijakých nových postav, je&nbsp;mé&nbsp;duši pestrým divadlem. Seznámil jsem se&nbsp;s&nbsp;hrabětem C., s&nbsp;mužem, kterého si&nbsp;den ze&nbsp;dne více vážím. Je&nbsp;to&nbsp;jasný, obsáhlý duch, a&nbsp;třeba toho hodně ví&nbsp;a&nbsp;zná, ani dost málo chladný; na&nbsp;to&nbsp;z&nbsp;jeho chování vyzařuje příliš mnoho smyslu pro přátelství a&nbsp;lásku. Vzbudil jsem jeho zájem, když jsem mu&nbsp;vyřizoval úřední zprávu; všiml si&nbsp;hned po&nbsp;prvních slovech, že&nbsp;si&nbsp;rozumíme, že&nbsp;se&nbsp;mnou může mluvit jako ne&nbsp;s&nbsp;každým. A&nbsp;především mě&nbsp;těší, jak upřímně si&nbsp;ke&nbsp;mně vede. Není na&nbsp;světě opravdovější a&nbsp;vroucnější radosti, než spatřit velkou duši, která se&nbsp;ti&nbsp;otvírá.</span></p>
          <h2 id="24-prosince" class="chunk" data-nb-ref-number="8" data-nb-words="2" data-nb-chars="12"><span class="idea" data-nb-ref-number="7" id="idea7" data-nb-words="2" data-nb-chars="12">24. prosince</span></h2>
          <p class="chunk" data-nb-ref-number="9" data-nb-words="126" data-nb-chars="720"><span class="idea" data-nb-ref-number="8" id="idea8" data-nb-words="126" data-nb-chars="720">Vyslanec mě&nbsp;často dopaluje – tušil jsem to. Je&nbsp;puntičkář a&nbsp;blázen, že&nbsp;mu&nbsp;není rovno. Všechno krůček za&nbsp;krůčkem a&nbsp;hezky zvolna jako kmotra. Člověk věčně nespokojený sám se&nbsp;sebou, kterému tudíž nikdo nic neudělá po&nbsp;chuti. Já&nbsp;pracuji rád jen tak z&nbsp;první vody, a&nbsp;jak to&nbsp;napíšu, tak to&nbsp;nechám; a&nbsp;to&nbsp;on&nbsp;si&nbsp;třeba na&nbsp;mne přijde, vrátí mi&nbsp;referát a&nbsp;řekne: „Je dobrý, ale prohlédněte to&nbsp;ještě jednou, člověka ještě vždycky napadne vhodnější slovo, čistší spojka.“ To&nbsp;by&nbsp;mě&nbsp;čert vzal. Žádné „a“ a&nbsp;žádné „ale“ nesmí chybět; a&nbsp;je&nbsp;zapřisáhlým nepřítelem všech inverzí, které mi&nbsp;někdy uklouznou. Když mu&nbsp;nezadudláš periodu podle osvědčené noty, jako když klikou točí, tak ti&nbsp;tomu vůbec nerozumí. Je&nbsp;to&nbsp;kříž pracovat s&nbsp;takovým člověkem.</span></p>
          <p class="chunk" data-nb-ref-number="10" data-nb-words="73" data-nb-chars="421"><span class="idea" data-nb-ref-number="9" id="idea9" data-nb-words="73" data-nb-chars="421">Důvěra hraběte z&nbsp;C… je&nbsp;ještě to&nbsp;jediné, co&nbsp;mě&nbsp;za&nbsp;všechno odškodňuje. Řekl mi&nbsp;onehdy docela upřímně, jak je&nbsp;nespokojen s&nbsp;pomalostí a&nbsp;rozvážlivostí mého vyslance. „Ti lidé sobě a&nbsp;jiným všechno ztěžují. Ale,“ říká, „člověk se&nbsp;s&nbsp;tím musí smířit, jako pocestný, který musí přes kopec. Ovšem! Kdyby nebylo kopce, byla by&nbsp;cesta o&nbsp;hodně pohodlnější a&nbsp;kratší, ale když tu&nbsp;jednou je, nic naplat, na&nbsp;druhou stranu se&nbsp;dostat musíme!“</span></p>
          <p class="chunk" data-nb-ref-number="11" data-nb-words="158" data-nb-chars="904"><span class="idea" data-nb-ref-number="10" id="idea10" data-nb-words="158" data-nb-chars="904">Můj starý patrně taky cítí, že&nbsp;mi&nbsp;hrabě dává přednost před ním, a&nbsp;to&nbsp;ho&nbsp;zlobí; chápe se&nbsp;každé příležitosti, aby mi&nbsp;hraběte zhanil, já&nbsp;mu&nbsp;ovšem odporuji a&nbsp;tím se&nbsp;celá věc jen přiostřuje. Včera mě&nbsp;už&nbsp;dokonce dopálil, mířil totiž také na&nbsp;mne: Takhle pro reprezentaci že&nbsp;se&nbsp;hrabě docela dobře hodí, také prý náramně lehce pracuje a&nbsp;umí psát, ale chybí mu&nbsp;prý důkladné vzdělání, jako všem literátům. Za&nbsp;tohle bych mu&nbsp;byl nejraději napráskal, vždyť jiná řeč s&nbsp;takovými chlapy stejně není; ale to&nbsp;nešlo, a&nbsp;tak jsem se&nbsp;jen poněkud rozhorlil. „Hrabě,“ řekl jsem mu, „je muž, kterého si&nbsp;třeba vážit, jak pro jeho charakter, tak pro jeho vědomosti. Neznám nikoho,“ řekl jsem, „kdo by&nbsp;byl dokázal tak rozšířit svého ducha, tak důkladně se&nbsp;vzdělat v&nbsp;bezpočtu oborů, a&nbsp;přece nepozbýt obratnosti ve&nbsp;věcech všedního života.“ To&nbsp;bylo ovšem pro ten rozoumek moc; tak jsem se&nbsp;poroučel, aby mi&nbsp;dalším žvaněním nejitřil žluč.</span></p>
          <p class="chunk" data-nb-ref-number="12" data-nb-words="52" data-nb-chars="286"><span class="idea" data-nb-ref-number="11" id="idea11" data-nb-words="52" data-nb-chars="286">A&nbsp;tím vším jste vinni vy, kdo jste do&nbsp;mne tak dlouho hučeli, až&nbsp;jsem sám vlezl do&nbsp;chomoutu, s&nbsp;vaší věčnou písničkou o&nbsp;aktivitě. Aktivita! Nekoná-li víc než já, kdo sází brambory a&nbsp;jezdí do&nbsp;města prodávat obilí, jsem ochoten robotovat ještě deset let na&nbsp;galeji, k&nbsp;níž jsem přikován nyní.</span></p>
          <p class="chunk" data-nb-ref-number="13" data-nb-words="111" data-nb-chars="611"><span class="idea" data-nb-ref-number="12" id="idea12" data-nb-words="111" data-nb-chars="611">A&nbsp;té&nbsp;lesklé bídy, té&nbsp;nudy mezi těmi protivnými lidmi, kteří se&nbsp;tu&nbsp;spolu stýkají! Té&nbsp;žárlivosti mezi nimi, jak jen číhají a&nbsp;pasou, aby jeden druhého aspoň o&nbsp;krůček předstihli! Nejmizernější, nejubožejší vášně, nahé, bez pláštíku! Je&nbsp;tu&nbsp;například ženská, která na&nbsp;potkání nemluví o&nbsp;jiném než o&nbsp;svém rodě a&nbsp;o&nbsp;své vlasti, takže si&nbsp;každý, kdo ji&nbsp;nezná, pomyslí: to&nbsp;je&nbsp;ale kus blázna, že&nbsp;si&nbsp;na&nbsp;té&nbsp;trošce urozenosti a&nbsp;na&nbsp;slávě své vlasti tolik zakládá! – Ale je&nbsp;to&nbsp;ještě tisíckrát horší, ta&nbsp;ženská je&nbsp;dcera kancelisty ze&nbsp;sousedství! – Na&nbsp;mou duši, že&nbsp;lidem nerozumím, že&nbsp;mohou být tak omezení a&nbsp;tak hloupě se&nbsp;blamovat.</span></p>
          <p class="chunk" data-nb-ref-number="14" data-nb-words="47" data-nb-chars="247"><span class="idea" data-nb-ref-number="13" id="idea13" data-nb-words="47" data-nb-chars="247">Ale všímám si&nbsp;den ze&nbsp;dne víc, můj milý, jak je&nbsp;člověk pošetilý, když posuzuje jiné podle sebe. A&nbsp;jelikož sám mám tolik práce se&nbsp;sebou a&nbsp;srdce i&nbsp;ducha tak rozbouřené, ach, milerád nechám ty&nbsp;druhé chodit, kudy se&nbsp;jim zlíbí, jen kdyby oni nechali mě.</span></p>
          <p class="chunk" data-nb-ref-number="15" data-nb-words="249" data-nb-chars="1445"><span class="idea" data-nb-ref-number="14" id="idea14" data-nb-words="249" data-nb-chars="1445">Co&nbsp;mě&nbsp;nejhůř pokouší, to&nbsp;je&nbsp;to&nbsp;proklaté kastovnictví. Dobře vím, jak je&nbsp;nutný rozdíl mezi stavy a&nbsp;kolik výhod mně samému opatřuje, ale ať&nbsp;se&nbsp;mi&nbsp;neplete do&nbsp;cesty zrovna tam, kde bych ještě mohl užít trochy radosti, záblesku štěstí na&nbsp;této zemi. Seznámil jsem se&nbsp;onehdy na&nbsp;procházce s&nbsp;nějakou slečnou z&nbsp;B…, s&nbsp;roztomilým stvořením, které si&nbsp;v&nbsp;tom našem naškrobeném životě zachovalo ještě dost přirozenosti. Dobře jsme se&nbsp;spolu bavili, a&nbsp;když jsme se&nbsp;loučili, poprosil jsem ji&nbsp;o&nbsp;dovolení, abych ji&nbsp;směl navštívit. Svolila tak srdečně, že&nbsp;jsem se&nbsp;sotva mohl dočkat vhodné chvilky, abych k&nbsp;ní&nbsp;zašel. Není zdejší a&nbsp;bydlí tu&nbsp;v&nbsp;domě své tety. Fyziognomie té&nbsp;staré škatule se&nbsp;mi&nbsp;nelíbila. Prokazoval jsem jí&nbsp;mnoho pozorností, obracel jsem svůj hovor skoro výlučně k&nbsp;ní, a&nbsp;ještě než uplynula půlhodinka, věděl jsem přibližně, co&nbsp;mi&nbsp;slečna později sama doznala: Že&nbsp;ta&nbsp;milá teta na&nbsp;stará kolena nemá nic, jměním počínaje a&nbsp;duchem konče, že&nbsp;nemá jiné opory než řadu svých předků, jiné ochrany než svůj stav, za&nbsp;nímž se&nbsp;zatarasila, jiné rozkoše, než ze&nbsp;svého patra shlížet spatra na&nbsp;hlavy občanské. Za&nbsp;mlada prý bývala krásná a&nbsp;život jí&nbsp;proplynul mezi prsty; napřed svou umíněností potýrala nejednoho ubohého chlapce, později, v&nbsp;zralejších letech, se&nbsp;skrčila pod komando starého oficíra, který s&nbsp;ní&nbsp;pod touto podmínkou a&nbsp;se&nbsp;slušným důchodem prožil měděný věk; umřel, a&nbsp;teď je&nbsp;v&nbsp;železném věku sama, a&nbsp;nikdo by&nbsp;si&nbsp;jí&nbsp;ani nevšiml, kdyby neměla tak roztomilou neť.</span></p>
          <h2 id="8-ledna-1772" class="chunk" data-nb-ref-number="16" data-nb-words="3" data-nb-chars="13"><span class="idea" data-nb-ref-number="15" id="idea15" data-nb-words="3" data-nb-chars="13">8. ledna 1772</span></h2>
          <p class="chunk" data-nb-ref-number="17" data-nb-words="74" data-nb-chars="390"><span class="idea" data-nb-ref-number="16" id="idea16" data-nb-words="74" data-nb-chars="390">Jací jsou to&nbsp;jen lidé, jejichž celá duše spočívá na&nbsp;obřadech a&nbsp;kteří po&nbsp;léta ve&nbsp;dne v&nbsp;noci neusilují o&nbsp;nic jiného, než jak by&nbsp;se&nbsp;při tabuli dostali o&nbsp;židličku výš! A&nbsp;ne&nbsp;že&nbsp;by&nbsp;ti&nbsp;chlapi neměli jiných starostí, naopak, práce se&nbsp;jim kupí právě proto, že&nbsp;se&nbsp;pro malichernosti a&nbsp;malé mrzutosti nemohou dostat k&nbsp;vyřízení toho, co&nbsp;je&nbsp;důležité. Minulý týden se&nbsp;při sanici pohádali a&nbsp;bylo po&nbsp;zábavě.</span></p>
          <p class="chunk" data-nb-ref-number="18" data-nb-words="57" data-nb-chars="324"><span class="idea" data-nb-ref-number="17" id="idea17" data-nb-words="57" data-nb-chars="324">Ti&nbsp;hlupáci nevidí, že&nbsp;vlastně pramálo záleží na&nbsp;místě a&nbsp;že&nbsp;ten, kdo je&nbsp;na&nbsp;prvém, málokdy má&nbsp;hlavní úlohu! Kolika králům vládnou ministři, kolika ministrům sekretáři! A&nbsp;kdo je&nbsp;pak první? Myslím, že&nbsp;ten, kdo má&nbsp;větší rozhled než ostatní a&nbsp;sdostatek sil nebo lsti, aby dovedl zapřáhnout jejich moc a&nbsp;vášně do&nbsp;vozu svých záměrů.</span></p>
          <h2 id="20-ledna" class="chunk" data-nb-ref-number="19" data-nb-words="2" data-nb-chars="9"><span class="idea" data-nb-ref-number="18" id="idea18" data-nb-words="2" data-nb-chars="9">20. ledna</span></h2>
          <p class="chunk" data-nb-ref-number="20" data-nb-words="99" data-nb-chars="567"><span class="idea" data-nb-ref-number="19" id="idea19" data-nb-words="99" data-nb-chars="567">Musím vám napsat, milá Lotto, odtud, ze&nbsp;světnice selské hospůdky, do&nbsp;níž jsem se&nbsp;utekl před prudkou bouří. Co&nbsp;živořím v&nbsp;tom smutném hnízdě D… mezi cizími, mému srdci pracizími lidmi, neměl jsem okamžiku ani jediného, kdy by&nbsp;mi&nbsp;srdce bylo velelo, abych vám napsal. A&nbsp;teď tady, v&nbsp;této chatrči, v&nbsp;této samotě, kde zas náležím sobě, kde sníh a&nbsp;kroupy třískají do&nbsp;mého okénka, tady jste mou první myšlenkou byla vy. Když jsem vstoupil, přepadl mě&nbsp;váš obraz, vzpomínka na&nbsp;vás se&nbsp;mne zmocnila. Ó&nbsp;Lotto, tak svatě, tak vroucně! Panebože, první šťastný okamžik po&nbsp;dlouhé době.</span></p>
          <p class="chunk" data-nb-ref-number="21" data-nb-words="76" data-nb-chars="449"><span class="idea" data-nb-ref-number="20" id="idea20" data-nb-words="76" data-nb-chars="449">Kdybyste mě&nbsp;viděla, drahá, v&nbsp;té&nbsp;záplavě rozptýlení, jak vysušené jsou mé&nbsp;smysly, jak nemám jediného okamžiku, aby mi&nbsp;srdce překypělo; jak nemám jediné blažené chvíle, abych si&nbsp;zaplakal. Nic! Nic! Stojím jako před kukátkem a&nbsp;vidím, jak panáčci a&nbsp;koníčci se&nbsp;posouvají sem a&nbsp;tam, a&nbsp;tážu se&nbsp;často sebe sama, není-li to&nbsp;všechno optický klam. Hraji s&nbsp;nimi, anebo správněji, hrají mnou jako loutkou; a&nbsp;když někdy vezmu souseda za&nbsp;dřevěnou ruku, zamrazí mě.</span></p>
          <p class="chunk" data-nb-ref-number="22" data-nb-words="67" data-nb-chars="408"><span class="idea" data-nb-ref-number="21" id="idea21" data-nb-words="67" data-nb-chars="408">Jedinou ženskou bytost jsem tu&nbsp;našel. Podobá se&nbsp;vám, milá Lotto, je-li vůbec možná se&nbsp;vám podobat. „Podívejme se,“ řeknete, „Werther se&nbsp;dal na&nbsp;komplimenty.“ Docela nepravdu byste neměla. Od&nbsp;nějaké doby jsem nadmíru způsobný, protože konec konců musím; jsem tuze duchaplný a&nbsp;dámy o&nbsp;mně říkají, že&nbsp;nikdo nedovede tak jemně chválit jako já&nbsp;(a lhát, dodejte, neboť bez toho se&nbsp;člověk neobejde; však mi&nbsp;rozumíte).</span></p>
          <p class="chunk" data-nb-ref-number="23" data-nb-words="30" data-nb-chars="163"><span class="idea" data-nb-ref-number="22" id="idea22" data-nb-words="30" data-nb-chars="163">Chtěl jsem mluvit o&nbsp;slečně B…! Má&nbsp;mnoho duše, která jí&nbsp;zplna hledí z&nbsp;jejích modrých očí, její stav je&nbsp;jí&nbsp;na&nbsp;obtíž, protože nesplňuje ani jediné přání jejího srdce.</span></p>
          <p class="chunk" data-nb-ref-number="24" data-nb-words="37" data-nb-chars="224"><span class="idea" data-nb-ref-number="23" id="idea23" data-nb-words="37" data-nb-chars="224">Touží pryč z&nbsp;této vřavy a&nbsp;spolu problouzníme nejednu hodinku o&nbsp;venkovských výjevech čisté blaženosti, a&nbsp;ach, o&nbsp;vás! Jak často vám musí holdovat. Nemusí, dělá to&nbsp;dobrovolně, ráda poslouchá, když vypravuji o&nbsp;vás, miluje vás. –</span></p>
          <p class="chunk" data-nb-ref-number="25" data-nb-words="76" data-nb-chars="404"><span class="idea" data-nb-ref-number="24" id="idea24" data-nb-words="76" data-nb-chars="404">Ó, kéž bych seděl u&nbsp;vašich nohou ve&nbsp;vašem útulném pokojíčku a&nbsp;naši malí miláčkové by&nbsp;se&nbsp;v&nbsp;chumlu váleli kolem mne! A&nbsp;kdyby vám příliš křičeli, ukonejšil bych je&nbsp;pohádkou o&nbsp;strašidlech: a&nbsp;tiší jako myšky usedli by&nbsp;kolem mne. – Slunce nádherně zapadá nad rozjiskřenou sněžnou plání; bouře se&nbsp;přehnala. A&nbsp;já&nbsp;– já&nbsp;se&nbsp;zas musím zamknout do&nbsp;své klece. Sbohem! Je&nbsp;Albert u&nbsp;vás? A&nbsp;jak –? Bůh mi&nbsp;odpusť tu&nbsp;otázku!</span></p>
          <h2 id="17-února" class="chunk" data-nb-ref-number="26" data-nb-words="2" data-nb-chars="9"><span class="idea" data-nb-ref-number="25" id="idea25" data-nb-words="2" data-nb-chars="9">17. února</span></h2>
          <p class="chunk" data-nb-ref-number="27" data-nb-words="179" data-nb-chars="1007"><span class="idea" data-nb-ref-number="26" id="idea26" data-nb-words="179" data-nb-chars="1007">Obávám se, že&nbsp;my&nbsp;dva, můj vyslanec a&nbsp;já, už&nbsp;dlouho spolu nevydržíme. Ten člověk je&nbsp;naprosto nesnesitelný. Jeho způsob práce a&nbsp;vyřizování je&nbsp;tak směšný, že&nbsp;se&nbsp;nezdržím a&nbsp;často mu&nbsp;odporuji. Udělám si&nbsp;věc po&nbsp;svém, což mu&nbsp;ovšem není po&nbsp;chuti. Proto si&nbsp;na&nbsp;mne nedávno stěžoval u&nbsp;dvora a&nbsp;ministr mi&nbsp;udělil důtku, mírnou sice, ale byla to&nbsp;přece jen důtka, a&nbsp;chtěl jsem právě žádat za&nbsp;propuštění, když jsem od&nbsp;něho dostal soukromý dopis<sup id="fnref:1"><a href="#fn:1" class="footnote-ref" role="doc-noteref">1</a></sup>, před kterým jsem poklekl, abych se&nbsp;kořil jeho vysokému, šlechetnému, moudrému duchu, jak mi&nbsp;vyčítá mou přecitlivělost, jak sice ctí jako mladistvý zápal mé&nbsp;poněkud přepjaté myšlenky o&nbsp;činnosti, o&nbsp;vlivu na&nbsp;jiné, o&nbsp;úřední iniciativě, jak se&nbsp;nesnaží je&nbsp;vymýtit, nýbrž jen hledí je&nbsp;ztlumit a&nbsp;odvést tam, kde jsou na&nbsp;místě, kde mohou pronikavě působit. Tak jsem nabral sil aspoň na&nbsp;osm dní a&nbsp;scelil jsem se&nbsp;v&nbsp;sobě. Duševní klid je&nbsp;nádherná věc; a&nbsp;také radost, kterou má&nbsp;člověk sám ze&nbsp;sebe. Jen, milý příteli, kdyby ta&nbsp;věcička nebyla právě tak křehoučká, jak je&nbsp;krásná a&nbsp;drahocenná.</span></p>
          <h2 id="20-února" class="chunk" data-nb-ref-number="28" data-nb-words="2" data-nb-chars="9"><span class="idea" data-nb-ref-number="27" id="idea27" data-nb-words="2" data-nb-chars="9">20. února</span></h2>
          <p class="chunk" data-nb-ref-number="29" data-nb-words="14" data-nb-chars="77"><span class="idea" data-nb-ref-number="28" id="idea28" data-nb-words="14" data-nb-chars="77">Bůh vám požehnej, moji milí, a&nbsp;dejž vám všechny dobré dny, které mně odepřel.</span></p>
          <p class="chunk" data-nb-ref-number="30" data-nb-words="109" data-nb-chars="583"><span class="idea" data-nb-ref-number="29" id="idea29" data-nb-words="109" data-nb-chars="583">Děkuji ti, Alberte, žes mě&nbsp;oklamal. Čekal jsem na&nbsp;zprávu, kdy bude vaše svatba, a&nbsp;slíbil jsem si, že&nbsp;téhož dne sejmu slavnostně Lottinu siluetu se&nbsp;zdi a&nbsp;že&nbsp;ji&nbsp;pohřbím v&nbsp;ostatních papírech. Nyní jste už&nbsp;svoji a&nbsp;její obraz tu&nbsp;dosud visí. Nuže, ať&nbsp;tam tedy zůstane. A&nbsp;proč by&nbsp;také ne? Vždyť vím, že&nbsp;jsem také s&nbsp;vámi, vím, že&nbsp;aniž tebe o&nbsp;cokoli zkracuji, jsem také v&nbsp;Lottině srdci. Mám, ano mám tam druhé místo a&nbsp;chci je&nbsp;podržet, musím je&nbsp;podržet. Ó, zešílel bych, kdyby mohla zapomenout – Alberte, ta&nbsp;myšlenka je&nbsp;peklo! Alberte, buď sbohem, buď sbohem, anděle z&nbsp;nebe, buď sbohem, Lotto!</span></p>
          <h2 id="15-března" class="chunk" data-nb-ref-number="31" data-nb-words="2" data-nb-chars="10"><span class="idea" data-nb-ref-number="30" id="idea30" data-nb-words="2" data-nb-chars="10">15. března</span></h2>
          <p class="chunk" data-nb-ref-number="32" data-nb-words="65" data-nb-chars="379"><span class="idea" data-nb-ref-number="31" id="idea31" data-nb-words="65" data-nb-chars="379">Zažil jsem čistou věc, která mě&nbsp;odtud vyžene: Skřípám zuby. Ďasa! Je&nbsp;neodčinitelná, a&nbsp;vinni jste tím vy, jenom vy, kdo jste mě&nbsp;štvali, pobízeli a&nbsp;mučili, abych přijal místo, které se&nbsp;pro mne nehodí. Teď to&nbsp;mám, teď to&nbsp;máte. Abys zase neřekl, že&nbsp;svými přepjatými nápady všechno pokazím, tak ti&nbsp;tady podávám, vzácný pane, historku, umytou a&nbsp;učesanou, jak by&nbsp;ji&nbsp;zaznamenal kronikář.</span></p>
          <p class="chunk" data-nb-ref-number="33" data-nb-words="487" data-nb-chars="2718"><span class="idea" data-nb-ref-number="32" id="idea32" data-nb-words="487" data-nb-chars="2718">Hrabě z&nbsp;C. mě&nbsp;má&nbsp;rád, vyznamenává mě, to&nbsp;všichni vědí, už&nbsp;jsem ti&nbsp;to&nbsp;stokrát řekl. Včera jsem tedy k&nbsp;němu byl pozván na&nbsp;oběd, právě toho dne, kdy se&nbsp;u&nbsp;něho večer schází ta&nbsp;vznešená společnost pánů a&nbsp;dam, na&nbsp;které jsem si&nbsp;jakživ ani nevzpomněl; aniž mě&nbsp;kdy napadlo, že&nbsp;my&nbsp;podřízení duchové mezi ně&nbsp;nepatříme. Dobrá. Pojedl jsem u&nbsp;hraběte a&nbsp;po&nbsp;obědě se&nbsp;procházíme po&nbsp;velké síni, hovořím s&nbsp;hrabětem a&nbsp;s&nbsp;plukovníkem B., jenž tam také přišel, a&nbsp;tak najednou se&nbsp;přiblížila hodina večerní společnosti. Bůh je&nbsp;můj svědek, že&nbsp;jsem na&nbsp;nic nepomyslil. Tu&nbsp;vepluje přemilostivá paní z&nbsp;S… se&nbsp;svým nejmilostivějším urozeným chotěm a&nbsp;s&nbsp;dobře vyseděnou slečnou husičkou s&nbsp;plochými ňadry a&nbsp;křehounkou tailí; dělají en&nbsp;passant<sup id="fnref:2"><a href="#fn:2" class="footnote-ref" role="doc-noteref">2</a></sup> své nejurozenější oči a&nbsp;aristokraticky nadýmají nozdry; a&nbsp;že&nbsp;mi&nbsp;ten celý pronárod je&nbsp;z&nbsp;duše protivný, chtěl jsem se&nbsp;právě poroučet a&nbsp;čekal jen, až&nbsp;si&nbsp;hrabě odbude ty&nbsp;protivné honneury<sup id="fnref:3"><a href="#fn:3" class="footnote-ref" role="doc-noteref">3</a></sup>, když tu&nbsp;právě vstoupí má&nbsp;stará známá slečna z&nbsp;B…, a&nbsp;že&nbsp;mi&nbsp;to&nbsp;vždycky trochu potěší srdce, když ji&nbsp;vidím, zůstal jsem a&nbsp;postavil se&nbsp;za&nbsp;její židli; teprv po&nbsp;drahné chvíli jsem si&nbsp;všiml, že&nbsp;se&nbsp;mnou mluví méně srdečně než obyčejně, ba&nbsp;skoro trochu rozpačitě. To&nbsp;mi&nbsp;bylo nápadné. „Je jako ta&nbsp;ostatní čeládka?“ pomyslil jsem si, „čert ji&nbsp;vem!“ a&nbsp;měl jsem toho dost a&nbsp;chtěl jsem jít. A&nbsp;přece jsem zůstal, protože mě&nbsp;popadla chuť posvítit si&nbsp;na&nbsp;tu&nbsp;celou věc. Zatím se&nbsp;společnost scházela: Baron F. v&nbsp;garderobě z&nbsp;dob korunovace Františka Prvního, blahé paměti, pan dvorní rada R., zde však in&nbsp;qualitate nazvaný pán z&nbsp;R… se&nbsp;svou hluchou polovicí, atd. atd., pak, abych nezapomněl, bídně oblečený J., v&nbsp;jehož oděvu kontrastovaly prvky obstarožné s&nbsp;nejmodernějšími atd., ti&nbsp;všichni se&nbsp;sem nesou. Hovořím s&nbsp;některými ze&nbsp;svých známých a&nbsp;ti&nbsp;všichni jsou tuze lakoničtí. Myslím si… a&nbsp;dávám jen dobrý pozor na&nbsp;svou slečnu B. Nevšiml jsem si, že&nbsp;ženské si&nbsp;v&nbsp;koutě špitají do&nbsp;ouška, že&nbsp;štěbetání přechází také na&nbsp;muže, že&nbsp;paní z&nbsp;S… promluvila s&nbsp;hrabětem (to všechno mi&nbsp;později vypravovala slečna B.), až&nbsp;konečně hrabě zamířil ke&nbsp;mně a&nbsp;odvedl mě&nbsp;k&nbsp;oknu. „Znáte,“ řekl, „naše kuriózní konvence; společnost je, jak vidím, nespokojena, že&nbsp;vás tu&nbsp;vidí, ale nechtěl bych za&nbsp;nic na&nbsp;světě – – –“ – „Excelence,“ vpadl jsem mu&nbsp;do&nbsp;řeči, „prosím tisíckrát za&nbsp;prominutí, měl jsem si&nbsp;na&nbsp;to&nbsp;vzpomenout dřív, dobře vím, že&nbsp;mi&nbsp;laskavě odpustíte mou nedůslednost: chtěl jsem se&nbsp;už&nbsp;před chvílí poroučet; zlý duch mě&nbsp;zadržel,“ dodal jsem s&nbsp;úsměvem, ukláněje se. Hrabě mi&nbsp;tiskl ruce s&nbsp;citem, který říkal všechno. Poklonil jsem se&nbsp;urozenému panstvu a&nbsp;šel. Usedl jsem do&nbsp;kočáru a&nbsp;zajel jsem si&nbsp;do&nbsp;M…, abych se&nbsp;tam s&nbsp;kopce díval na&nbsp;západ slunce a&nbsp;abych si&nbsp;při tom v&nbsp;svém Homérovi přečetl ten nádherný zpěv, jak bodrý pasák prasat hostí Odyssea. – Tím to&nbsp;bylo odbyto.</span></p>
          <p class="chunk" data-nb-ref-number="34" data-nb-words="119" data-nb-chars="621"><span class="idea" data-nb-ref-number="33" id="idea33" data-nb-words="119" data-nb-chars="621">Zvečera se&nbsp;vracím a&nbsp;usedám k&nbsp;jídlu. Bylo jich v&nbsp;hostinské místnosti ještě málo; odhrnuli na&nbsp;rohu ubrus a&nbsp;hráli v&nbsp;kostky. Tu&nbsp;vejde poctivec A., odloží klobouk, podívá se&nbsp;na&nbsp;mne, přistoupí ke&nbsp;mně a&nbsp;řekne tiše: „Měl jsi mrzutost?“ – „Já?“ povídám. – „Hrabě tě&nbsp;vypověděl ze&nbsp;společnosti.“ – „Čert je&nbsp;vem,“ řekl jsem, „přišlo mi&nbsp;to&nbsp;vhod, že&nbsp;jsem se&nbsp;dostal na&nbsp;čerstvý vzduch.“ – „Ještě dobře,“ řekl, „že si&nbsp;z&nbsp;toho nic neděláš. Ale mrzí mě&nbsp;jen, že&nbsp;už&nbsp;o&nbsp;tom ví&nbsp;celé město.“ – Tu&nbsp;mě&nbsp;ta&nbsp;komedie teprv začala dopalovat. Všichni, kdo přišli na&nbsp;večeři a&nbsp;dívají se&nbsp;na&nbsp;mne, si&nbsp;myslím, hledí na&nbsp;mne jen proto. Tu&nbsp;se&nbsp;ve&nbsp;mně rozehřála krev.</span></p>
          <p class="chunk" data-nb-ref-number="35" data-nb-words="99" data-nb-chars="561"><span class="idea" data-nb-ref-number="34" id="idea34" data-nb-words="99" data-nb-chars="561">A&nbsp;když mě&nbsp;teď dokonce, ať&nbsp;přijdu kam chci, litují, když se&nbsp;doslýchám, že&nbsp;mí&nbsp;závistníci triumfují a&nbsp;říkají: Tu&nbsp;že&nbsp;je&nbsp;vidět, kam to&nbsp;přivedou furianti, jak to&nbsp;dopadá, když se&nbsp;člověk nafoukne, že&nbsp;má&nbsp;trochu vtipnější hlavu, a&nbsp;když si&nbsp;myslí, že&nbsp;smí nedbat všech stavovských rozdílů! A&nbsp;takových psovských žvástů víc. To&nbsp;by&nbsp;si&nbsp;člověk nůž vrazil do&nbsp;srdce. Mluvte si&nbsp;o&nbsp;soběstačnosti co&nbsp;chcete, toho bych rád viděl, kdo by&nbsp;snesl, aby ho&nbsp;lumpové pomlouvali, když mají jednou právo brousit si&nbsp;na&nbsp;něm zuby. Kdyby tlachali naprázdno, nebylo by&nbsp;to&nbsp;nic těžkého nechat je&nbsp;žvanit.</span></p>
          <h2 id="16-března" class="chunk" data-nb-ref-number="36" data-nb-words="2" data-nb-chars="10"><span class="idea" data-nb-ref-number="35" id="idea35" data-nb-words="2" data-nb-chars="10">16. března</span></h2>
          <p class="chunk" data-nb-ref-number="37" data-nb-words="227" data-nb-chars="1274"><span class="idea" data-nb-ref-number="36" id="idea36" data-nb-words="227" data-nb-chars="1274">Všechno mě&nbsp;štve! Dnes v&nbsp;aleji potkám slečnu B. Nezdržel jsem se&nbsp;a&nbsp;oslovil ji. Nezamlčel jsem jí&nbsp;ani, jakmile jsme se&nbsp;poněkud vzdálili od&nbsp;ostatní společnosti, že&nbsp;se&nbsp;mne její nedávné chování trapně dotklo. „Milý Wertře,“ řekla vroucně, „což jste si&nbsp;mé&nbsp;rozpaky mohl vykládat tak, když mě&nbsp;přece znáte! Co&nbsp;jsem pro vás vytrpěla od&nbsp;okamžiku, kdy jsem vkročila do&nbsp;salónu! Všechno jsem předvídala. Stokrát jsem vám to&nbsp;chtěla říci, věděla jsem, že&nbsp;by&nbsp;paní z&nbsp;S… a&nbsp;z&nbsp;T… se&nbsp;svými muži raději odešly, než aby s&nbsp;vámi setrvaly v&nbsp;jedné společnosti, věděla jsem, že&nbsp;si&nbsp;to&nbsp;hrabě s&nbsp;nimi nesmí pokazit… A&nbsp;těch řečí teď –“ „Jakže, slečno?“ řekl jsem a&nbsp;skrýval svůj úlek; všechno, co&nbsp;mi&nbsp;předevčírem řekl Adelin, projelo mi&nbsp;žilami jako vařící voda. „Co mě&nbsp;to&nbsp;už&nbsp;stálo!“ řeklo to&nbsp;rozkošné stvoření se&nbsp;slzami v&nbsp;očích. Nebyl jsem už&nbsp;pánem sebe a&nbsp;chtěl jsem se&nbsp;jí&nbsp;vrhnout k&nbsp;nohám. „Povězte mi&nbsp;všechno!“ zvolal jsem. Slzy jí&nbsp;tekly po&nbsp;tvářích; byl jsem všecek bez sebe. Osušila je, aniž je&nbsp;skrývala. „Znáte mou tetu,“ začala. „Byla tam přítomna a&nbsp;dívala se&nbsp;na&nbsp;všechno, ó&nbsp;panebože, s&nbsp;jakýma očima! Wertře, minulé noci jsem toho vytrpěla! A&nbsp;ráno jsem musila vyslechnout kázání o&nbsp;svých stycích s&nbsp;vámi, musila jsem vyslechnout, jak vás hanila a&nbsp;ponižovala, a&nbsp;nemohla a&nbsp;nesměla vás hájit víc než polovičatě.“</span></p>
          <p class="chunk" data-nb-ref-number="38" data-nb-words="143" data-nb-chars="817"><span class="idea" data-nb-ref-number="37" id="idea37" data-nb-words="143" data-nb-chars="817">Každé slovíčko mě&nbsp;bodlo jako dýka. Netušila, jak milosrdná by&nbsp;byla, kdyby o&nbsp;tom všem pomlčela. A&nbsp;teď ještě dodala, jak ty&nbsp;klevety porostou a&nbsp;jak si&nbsp;na&nbsp;tom smlsnou všichni mizerové, jak se&nbsp;nyní budou rozkřikovat, že&nbsp;je&nbsp;zdeptána, ztrestána má&nbsp;pýcha a&nbsp;má&nbsp;hrdost, kterou mi&nbsp;už&nbsp;odjakživa vyčítali. – To&nbsp;všechno, Viléme, vyslechnout od&nbsp;ní! Její hlas se&nbsp;chvěl nejupřímnější účastí. Byl jsem zničen a&nbsp;dosud zuřím. Kdyby měl aspoň někdo kuráž a&nbsp;vyčti mi&nbsp;to&nbsp;do&nbsp;očí, abych ho&nbsp;probodl! Kdybych viděl krev, tak by&nbsp;mi&nbsp;odtrnulo. Ach, stokrát jsem už&nbsp;popadl nůž, abych ulevil svému stísněnému srdci. – Slyšel jsem o&nbsp;ušlechtilém druhu koní, kteří, když jsou nejvíc uštváni a&nbsp;rozehřátí, sami si&nbsp;z&nbsp;pouhého pudu prokousnou tepnu, aby popadli dechu. Mně je&nbsp;často jako těm koním: nejraděj i&nbsp;bych si&nbsp;otevřel žílu a&nbsp;vplynul do&nbsp;věčné svobody.</span></p>
          <h2 id="24-března" class="chunk" data-nb-ref-number="39" data-nb-words="2" data-nb-chars="10"><span class="idea" data-nb-ref-number="38" id="idea38" data-nb-words="2" data-nb-chars="10">24. března</span></h2>
          <p class="chunk" data-nb-ref-number="40" data-nb-words="175" data-nb-chars="958"><span class="idea" data-nb-ref-number="39" id="idea39" data-nb-words="175" data-nb-chars="958">Zažádal jsem u&nbsp;dvora za&nbsp;propuštění a&nbsp;doufám, že&nbsp;mi&nbsp;bude povoleno. A&nbsp;vy&nbsp;mi&nbsp;prominete, že&nbsp;jsem se&nbsp;u&nbsp;vás napřed nedovolil. Musím zkrátka pryč, a&nbsp;to, co&nbsp;byste mi&nbsp;mohli říci, abyste mě&nbsp;přemluvili, vím všechno zpaměti, a&nbsp;tedy – Vprav to&nbsp;mamince, pokud můžeš bezbolestně, nedovedu si&nbsp;sám pomoci, ať&nbsp;mi&nbsp;tedy odpustí, že&nbsp;ani jí&nbsp;nemohu pomoci! Že&nbsp;ji&nbsp;to&nbsp;musí bolet, to&nbsp;je&nbsp;jasné. Vidět, jak krásná dráha k&nbsp;tajnému radovi anebo dokonce k&nbsp;vyslanci, kterou její syn právě tak zdárně načal, je&nbsp;pojednou přervána – a&nbsp;šup, zpátky s&nbsp;tebou do&nbsp;chlívka! Vyložte si&nbsp;to, jak chcete, a&nbsp;kombinujte, za&nbsp;jakých podmínek jsem měl a&nbsp;mohl zůstat, mne to&nbsp;nehne. Jdu. A&nbsp;abyste věděli, kam se&nbsp;poděju: je&nbsp;zde kníže** a&nbsp;toho má&nbsp;společnost zřejmě baví; když uslyšel o&nbsp;mém rozhodnutí, požádal mě, abych s&nbsp;ním odešel na&nbsp;jeho statky, abychom tam spolu strávili krásné jaro. Slíbil mi, že&nbsp;budu naprosto svým vlastním pánem; a&nbsp;že&nbsp;si&nbsp;navzájem do&nbsp;jisté míry rozumíme, zkusím to&nbsp;nazdařbůh a&nbsp;půjdu s&nbsp;ním.</span></p>
          <h2 id="19-dubna" class="chunk" data-nb-ref-number="41" data-nb-words="2" data-nb-chars="9"><span class="idea" data-nb-ref-number="40" id="idea40" data-nb-words="2" data-nb-chars="9">19. dubna</span></h2>
          <p class="chunk" data-nb-ref-number="42" data-nb-words="2" data-nb-chars="15"><span class="idea" data-nb-ref-number="41" id="idea41" data-nb-words="2" data-nb-chars="15">Na&nbsp;vysvětlenou:</span></p>
          <p class="chunk" data-nb-ref-number="43" data-nb-words="87" data-nb-chars="511"><span class="idea" data-nb-ref-number="42" id="idea42" data-nb-words="87" data-nb-chars="511">Dík za&nbsp;oba dopisy. Neodpovídal jsem, protože jsem tento dopis z&nbsp;24. března neodesílal, dokud nedojde ode dvora propuštění. Obával jsem se, že&nbsp;by&nbsp;se&nbsp;snad maminka obrátila na&nbsp;ministra a&nbsp;znemožnila můj záměr. Nyní však je&nbsp;po&nbsp;všem, propuštění došlo. Nebudu vám vykládat, jak neradi mi&nbsp;je&nbsp;dávali a&nbsp;co&nbsp;ministr píše: spustili byste zas nové lamentace. Princ mi&nbsp;na&nbsp;rozloučenou poslal pětadvacet dukátů a&nbsp;několik slov, která mě&nbsp;až&nbsp;k&nbsp;slzám dojala. Není tedy třeba, aby mi&nbsp;maminka posílala peníze, o&nbsp;něž jsem nedávno psal.</span></p>
          <h2 id="5-května" class="chunk" data-nb-ref-number="44" data-nb-words="2" data-nb-chars="9"><span class="idea" data-nb-ref-number="43" id="idea43" data-nb-words="2" data-nb-chars="9">5. května</span></h2>
          <p class="chunk" data-nb-ref-number="45" data-nb-words="60" data-nb-chars="359"><span class="idea" data-nb-ref-number="44" id="idea44" data-nb-words="60" data-nb-chars="359">Zítra odtud odjíždím, a&nbsp;protože mé&nbsp;rodiště leží jen šest mil stranou od&nbsp;cesty, chci se&nbsp;tam zase podívat a&nbsp;rozpomenout se&nbsp;na&nbsp;dávné, šťastně prosněné dny. Chci tam vejít touž branou, kterou maminka se&nbsp;mnou vyjela, když po&nbsp;otcově smrti opouštěla to&nbsp;milé, útulné hnízdečko, aby se&nbsp;zavřela do&nbsp;svého nesnesitelného města. Sbohem, Viléme, uslyšíš ještě o&nbsp;mé&nbsp;výpravě.</span></p>
          <h2 id="9-května" class="chunk" data-nb-ref-number="46" data-nb-words="2" data-nb-chars="9"><span class="idea" data-nb-ref-number="45" id="idea45" data-nb-words="2" data-nb-chars="9">9. května</span></h2>
          <p class="chunk" data-nb-ref-number="47" data-nb-words="305" data-nb-chars="1801"><span class="idea" data-nb-ref-number="46" id="idea46" data-nb-words="305" data-nb-chars="1801">Vykonal jsem pouť k&nbsp;svému domovu s&nbsp;veškerou zbožností poutníka a&nbsp;okusil jsem všelijakých nečekaných pocitů. U&nbsp;velké lípy, která stojí čtvrt hodiny před městem směrem k&nbsp;S…, jsem dal zastavit, vystoupil a&nbsp;řekl poštovskému, ať&nbsp;si&nbsp;jede, abych pěšky každou vzpomínku zcela nově, zcela živě a&nbsp;celým svým srdcem vychutnal. Tu&nbsp;jsem tedy stál pod lipou, která kdysi byla cílem a&nbsp;mezníkem chlapcových vycházek. Jak jiné všechno bylo! Tenkrát jsem v&nbsp;blažené nevědomosti toužil ven do&nbsp;neznámého světa, kde jsem se&nbsp;nadál pro své srdce veškeré potravy, všeho požitku, jichž se&nbsp;mi&nbsp;tak často v&nbsp;hlubinách hrudi nedostávalo. A&nbsp;nyní jsem se&nbsp;vracel z&nbsp;širého světa – milý příteli, a&nbsp;s&nbsp;kolika zhroucenými nadějemi, s&nbsp;kolika ztroskotanými záměry! – Viděl jsem před sebou hory, které tisíckrát bývaly předmětem mých tužeb. Vydržel jsem tu&nbsp;prosedět celé hodiny a&nbsp;toužit kamsi daleko, ztrácet se&nbsp;s&nbsp;vroucí duší do&nbsp;lesů, do&nbsp;dolin, které se&nbsp;mému zraku jevily v&nbsp;tak líbezném zšeření – a&nbsp;když jsem pak v&nbsp;určenou hodinu zase musil zpět, jak nerad jsem opouštěl své zamilované místečko! – Blížil jsem se&nbsp;městu; všechny staré besídky jsem pozdravoval, nové mi&nbsp;byly protivné, jakož vůbec všechny změny, které se&nbsp;jinak udály. Vkročil jsem do&nbsp;brány a&nbsp;věděl hned kudy kam. Příteli, nechci se&nbsp;o&nbsp;tom podrobně rozepisovat: kdybych to&nbsp;všechno vypravoval, bylo by&nbsp;to&nbsp;pro tebe právě tak nudné, jak to&nbsp;pro mne bylo rozkošné. Rozhodl jsem se, že&nbsp;se&nbsp;ubytuji na&nbsp;rynku, hned vedle našeho starého domu. Cestou jsem si&nbsp;všiml, že&nbsp;třída, kam nás děti napěchovávala rozšafná stará žena, je&nbsp;přeměněna v&nbsp;krám. Vzpomněl jsem neklidu, slz, dusna a&nbsp;úzkosti srdce, které jsem v&nbsp;té&nbsp;díře vytrpěl. – Tu&nbsp;nebylo kroku, abych nepřišel na&nbsp;něco zajímavého. Poutník v&nbsp;svaté zemi sotva přijde na&nbsp;tolik míst nábožného vzpomínání a&nbsp;jeho duše není tak plna svatého zanícení.</span></p>
          <p class="chunk" data-nb-ref-number="48" data-nb-words="132" data-nb-chars="759"><span class="idea" data-nb-ref-number="47" id="idea47" data-nb-words="132" data-nb-chars="759">Ještě jednu věc za&nbsp;tisíc jiných: Šel jsem po&nbsp;řece dolů, kudy jsem i&nbsp;druhdy chodíval, a&nbsp;přišel jsem až&nbsp;k&nbsp;dvorci a&nbsp;k&nbsp;místům, kde jsme jako hoši házeli žabky. Vzpomínám si&nbsp;tak živě, jak jsem tu&nbsp;někdy stál a&nbsp;díval se&nbsp;za&nbsp;vodou, jak teče, s&nbsp;jak podivnými tuchami jsem ji&nbsp;sledoval, jak dobrodružně jsem si&nbsp;představoval kraje, kam plyne, jak brzy jsem narazil na&nbsp;meze své představivosti, a&nbsp;jak jsem se&nbsp;přece nedovedl zastavit, dál a&nbsp;dál, až&nbsp;jsem se&nbsp;docela ztratil ve&nbsp;vidění neviditelné dálky. Pohleď, příteli, to&nbsp;je&nbsp;přece to, co&nbsp;cítili nádherní praotci! Když Odysseus promlouvá o&nbsp;nedozírném moři, o&nbsp;nekonečné zemi, není to&nbsp;pravdivější, lidštější a&nbsp;vroucnější, než když si&nbsp;teď každý školáček myslí, že&nbsp;je&nbsp;bůhvíjak moudrý, dovede-li papouškovat po&nbsp;jiných, že&nbsp;je&nbsp;kulatá?</span></p>
          <p class="chunk" data-nb-ref-number="49" data-nb-words="48" data-nb-chars="260"><span class="idea" data-nb-ref-number="48" id="idea48" data-nb-words="48" data-nb-chars="260">Nyní jsem tady, na&nbsp;loveckém zámku svého knížete. Je&nbsp;s&nbsp;ním docela příjemné živobytí, je&nbsp;to&nbsp;celkem upřímný a&nbsp;prostý člověk. Někdy mě&nbsp;ovšem mrzí, že&nbsp;mluví příliš často o&nbsp;věcech, které zná jenom z&nbsp;doslechu anebo z&nbsp;četby, a&nbsp;to&nbsp;právě z&nbsp;hlediska těch, kdo ho&nbsp;poučili.</span></p>
          <p class="chunk" data-nb-ref-number="50" data-nb-words="42" data-nb-chars="237"><span class="idea" data-nb-ref-number="49" id="idea49" data-nb-words="42" data-nb-chars="237">Váží si&nbsp;také víc mého rozumu a&nbsp;mých schopností než mého srdce, které je&nbsp;přece jedinou mou pýchou, které je&nbsp;jediné pramenem všeho, veškeré síly, veškerého blaženství a&nbsp;veškeré bídy. Ach, co&nbsp;vím, může každý vědět – Své srdce mám já&nbsp;jediný.</span></p>
          <h2 id="25-května" class="chunk" data-nb-ref-number="51" data-nb-words="2" data-nb-chars="10"><span class="idea" data-nb-ref-number="50" id="idea50" data-nb-words="2" data-nb-chars="10">25. května</span></h2>
          <p class="chunk" data-nb-ref-number="52" data-nb-words="76" data-nb-chars="395"><span class="idea" data-nb-ref-number="51" id="idea51" data-nb-words="76" data-nb-chars="395">Měl jsem něco za&nbsp;lubem, o&nbsp;čem jsem vám nechtěl říci, dokud to&nbsp;neprovedu. Nyní však, kdy vím, že&nbsp;z&nbsp;toho nebude nic, je&nbsp;to&nbsp;jedno. Chtěl jsem do&nbsp;války! Dlouho jsem to&nbsp;v&nbsp;sobě nosil. Hlavně proto jsem šel s&nbsp;knížetem; je&nbsp;generálem v&nbsp;xxxských službách. Jednou na&nbsp;procházce jsem se&nbsp;mu&nbsp;svěřil se&nbsp;svým záměrem a&nbsp;on&nbsp;mě&nbsp;zrazoval. A&nbsp;že&nbsp;to&nbsp;byl u&nbsp;mne spíš rozmar než skutečná vášeň, uposlechl jsem jeho důvodů.</span></p>
          <h2 id="11-června" class="chunk" data-nb-ref-number="53" data-nb-words="2" data-nb-chars="10"><span class="idea" data-nb-ref-number="52" id="idea52" data-nb-words="2" data-nb-chars="10">11. června</span></h2>
          <p class="chunk" data-nb-ref-number="54" data-nb-words="122" data-nb-chars="699"><span class="idea" data-nb-ref-number="53" id="idea53" data-nb-words="122" data-nb-chars="699">Říkej si, co&nbsp;chceš, nemohu déle zůstat. Co&nbsp;bych tu&nbsp;dělal? Je&nbsp;mi&nbsp;dlouhá chvíle. Kníže se&nbsp;mnou zachází jako s&nbsp;bratrem, a&nbsp;přece nejsem v&nbsp;své kůži. A&nbsp;pak, nemáme vlastně mnoho společného. On&nbsp;je&nbsp;muž značného rozumu, ale rozumu docela obecného, a&nbsp;styk s&nbsp;ním mě&nbsp;nebaví víc než četba korektně napsané knihy. Zůstanu ještě osm dní a&nbsp;pak se&nbsp;zas vydám na&nbsp;svou bludnou pouť. Nejlepší, co&nbsp;jsem tady udělal, jsou mé&nbsp;kresby. A&nbsp;kníže má&nbsp;umělecký cit; byl by&nbsp;ještě silnější, kdyby ho&nbsp;nesvírala ta&nbsp;toporná vědeckost a&nbsp;běžná terminologie. Někdy skřípám zuby, když ho&nbsp;s&nbsp;vroucí obrazností vodím přírodou a&nbsp;uměním a&nbsp;on&nbsp;najednou, aby se&nbsp;zvlášť vyznamenal, přiškobrtá s&nbsp;odborným výrazem, jak se&nbsp;patří ouředně orazítkovaným.</span></p>
          <h2 id="18-června" class="chunk" data-nb-ref-number="55" data-nb-words="2" data-nb-chars="10"><span class="idea" data-nb-ref-number="54" id="idea54" data-nb-words="2" data-nb-chars="10">18. června</span></h2>
          <p class="chunk" data-nb-ref-number="56" data-nb-words="50" data-nb-chars="260"><span class="idea" data-nb-ref-number="55" id="idea55" data-nb-words="50" data-nb-chars="260">Kam půjdu? To&nbsp;ti&nbsp;důvěrně prozradím: Čtrnáct dní přece ještě musím zůstat tady, a&nbsp;pak, namluvil jsem si, chci navštívit doly v&nbsp;xxx; ale je&nbsp;to&nbsp;vlastně podvod, chci jen zase být blíže u&nbsp;Lotty; to&nbsp;je&nbsp;vše. A&nbsp;směji se&nbsp;svému vlastnímu srdci – a&nbsp;nechávám mu&nbsp;jeho vůli.</span></p>
          <h2 id="29-června" class="chunk" data-nb-ref-number="57" data-nb-words="2" data-nb-chars="10"><span class="idea" data-nb-ref-number="56" id="idea56" data-nb-words="2" data-nb-chars="10">29. června</span></h2>
          <p class="chunk" data-nb-ref-number="58" data-nb-words="67" data-nb-chars="393"><span class="idea" data-nb-ref-number="57" id="idea57" data-nb-words="67" data-nb-chars="393">Ne, je&nbsp;všechno dobře tak! Všechno dobře! – Já&nbsp;být jejím mužem! Panebože, jenžs mě&nbsp;stvořil, kdybys mi&nbsp;byl připravil toto blaženství, celý můj život by&nbsp;byl neustálou modlitbou. Nechci s&nbsp;tebou smlouvat a&nbsp;odpusť mi&nbsp;tyto slzy, odpusť mi&nbsp;mé&nbsp;marné tužby. – Ona být mou ženou! Kdybych v&nbsp;náručí sevřel nejmilejší stvoření pod sluncem! – Mráz mi&nbsp;přechvívá tělem, Viléme, když ji, štíhlou, Albert objímá.</span></p>
          <p class="chunk" data-nb-ref-number="59" data-nb-words="94" data-nb-chars="494"><span class="idea" data-nb-ref-number="58" id="idea58" data-nb-words="94" data-nb-chars="494">A&nbsp;smím to&nbsp;říci? Proč ne, Viléme, byla by&nbsp;se&nbsp;mnou šťastnější než s&nbsp;ním. On&nbsp;není ten, kdo by&nbsp;dovedl vyplnit její srdce a&nbsp;jeho tužby. Jistá neschopnost citu, neschopnost – říkej si&nbsp;tomu, jak chceš – že&nbsp;jeho srdce nesouzvučí při – při četbě místa v&nbsp;drahé knize, kde mé&nbsp;srdce s&nbsp;Lottčiným v&nbsp;jedno splývá. A&nbsp;tak i&nbsp;v&nbsp;tisíci jiných případů, když se&nbsp;třeba stane, že&nbsp;vyslovíme svůj úsudek o&nbsp;jednání někoho třetího. Milý Viléme! – Je&nbsp;pravda, miluje ji&nbsp;sice z&nbsp;duše, ale čeho by&nbsp;nezasluhovala taková láska? –</span></p>
          <p class="chunk" data-nb-ref-number="60" data-nb-words="11" data-nb-chars="75"><span class="idea" data-nb-ref-number="59" id="idea59" data-nb-words="11" data-nb-chars="75">Nějaký dotěra mě&nbsp;přerušil. Mé&nbsp;slzy oschly. Jsem rozptýlen. Sbohem, příteli!</span></p>
          <h2 id="4-srpna" class="chunk" data-nb-ref-number="61" data-nb-words="2" data-nb-chars="8"><span class="idea" data-nb-ref-number="60" id="idea60" data-nb-words="2" data-nb-chars="8">4. srpna</span></h2>
          <p class="chunk" data-nb-ref-number="62" data-nb-words="104" data-nb-chars="623"><span class="idea" data-nb-ref-number="61" id="idea61" data-nb-words="104" data-nb-chars="623">Nejsem jediný, kdo takhle trpí. Všichni lidé jsou klamáni v&nbsp;svých nadějích a&nbsp;ošizeni o&nbsp;to, co&nbsp;čekají. Navštívil jsem svou milou známou pod lipami. Nejstarší kluk mi&nbsp;vyběhl vstříc, jeho jásot přivolal matku; vypadala velmi sklesle. Její první slovo bylo: „Ach, milý pane! Honzíček mi&nbsp;umřel!“ Byl to&nbsp;nejmladší z&nbsp;jejích chlapců. Byl jsem zticha. „A muž se&nbsp;vrátil ze&nbsp;Švýcar a&nbsp;nic si&nbsp;nepřinesl; a&nbsp;nebýt hodných lidí, byl by&nbsp;se&nbsp;musil domů prožebrat. Dostal cestou zimnici.“ Nevěděl jsem, co&nbsp;bych jí&nbsp;řekl. Dal jsem kloučkovi nějakou maličkost; poprosila mě, abych si&nbsp;vzal několik jablek. Přijal jsem a&nbsp;opustil místo smutné paměti.</span></p>
          <h2 id="21-srpna" class="chunk" data-nb-ref-number="63" data-nb-words="2" data-nb-chars="9"><span class="idea" data-nb-ref-number="62" id="idea62" data-nb-words="2" data-nb-chars="9">21. srpna</span></h2>
          <p class="chunk" data-nb-ref-number="64" data-nb-words="53" data-nb-chars="284"><span class="idea" data-nb-ref-number="63" id="idea63" data-nb-words="53" data-nb-chars="284">Měním se&nbsp;jako chameleón. Někdy mi&nbsp;zase zasvitne radostný pohled do&nbsp;života, ale ach, jenom na&nbsp;okamžik. Když se&nbsp;tak ztrácím v&nbsp;snách, nedovedu se&nbsp;ubránit myšlence: což kdyby tak Albert umřel! Byl bych! ano, byla by! – a&nbsp;pak se&nbsp;ženu za&nbsp;tou mátohou, až&nbsp;mě&nbsp;dovede k&nbsp;propasti, před níž trnu.</span></p>
          <p class="chunk" data-nb-ref-number="65" data-nb-words="75" data-nb-chars="444"><span class="idea" data-nb-ref-number="64" id="idea64" data-nb-words="75" data-nb-chars="444">Když tak vyjdu z&nbsp;brány a&nbsp;jdu, kudy jsem tenkrát jel, když jsem se&nbsp;cestou k&nbsp;věnečku stavil pro Lottu, napadá mě: jak zcela jiné to&nbsp;všechno tenkrát bylo! Všechno, všechno přešlo! Nic nezbylo z&nbsp;minulého světa, ani jediný úder mého srdce. Je&nbsp;mi&nbsp;jako přízraku, jenž se&nbsp;vrací do&nbsp;rozvalin svého vypáleného zámku, který kdysi vystavěl a&nbsp;vybavil všemi dary nádhery, když byl kvetoucím knížetem, a&nbsp;který umíraje pln nadějí zanechal svému milovanému synu.</span></p>
          <h2 id="3-září" class="chunk" data-nb-ref-number="66" data-nb-words="2" data-nb-chars="7"><span class="idea" data-nb-ref-number="65" id="idea65" data-nb-words="2" data-nb-chars="7">3. září</span></h2>
          <p class="chunk" data-nb-ref-number="67" data-nb-words="31" data-nb-chars="158"><span class="idea" data-nb-ref-number="66" id="idea66" data-nb-words="31" data-nb-chars="158">Nechápu někdy, jak ji&nbsp;může, jak ji&nbsp;smí mít rád jiný, když já&nbsp;ji&nbsp;přece jediný tak vroucně, tak z&nbsp;celého srdce miluji, nic jiného neznám, nevím, a&nbsp;nemám než ji.</span></p>
          <h2 id="6-září" class="chunk" data-nb-ref-number="68" data-nb-words="2" data-nb-chars="7"><span class="idea" data-nb-ref-number="67" id="idea67" data-nb-words="2" data-nb-chars="7">6. září</span></h2>
          <p class="chunk" data-nb-ref-number="69" data-nb-words="44" data-nb-chars="238"><span class="idea" data-nb-ref-number="68" id="idea68" data-nb-words="44" data-nb-chars="238">Dalo mi&nbsp;to&nbsp;dost, než jsem se&nbsp;odhodlal odložit modrý frak, v&nbsp;němž jsem s&nbsp;Lottou poprvé tančil; ale nakonec už&nbsp;byl příliš ošumělý. Dal jsem si&nbsp;ušít nový, zcela jako ten první, s&nbsp;límcem a&nbsp;výložkami, zase se&nbsp;žlutou vestou a&nbsp;žlutými kalhotami.</span></p>
          <p class="chunk" data-nb-ref-number="70" data-nb-words="18" data-nb-chars="80"><span class="idea" data-nb-ref-number="69" id="idea69" data-nb-words="18" data-nb-chars="80">A&nbsp;přece to&nbsp;není ono. Nevím – Myslím si, že&nbsp;se&nbsp;mi&nbsp;časem i&nbsp;ten nový stane dražším.</span></p>
          <h2 id="15-září" class="chunk" data-nb-ref-number="71" data-nb-words="2" data-nb-chars="8"><span class="idea" data-nb-ref-number="70" id="idea70" data-nb-words="2" data-nb-chars="8">15. září</span></h2>
          <p class="chunk" data-nb-ref-number="72" data-nb-words="127" data-nb-chars="700"><span class="idea" data-nb-ref-number="71" id="idea71" data-nb-words="127" data-nb-chars="700">Člověk by&nbsp;se&nbsp;zaprodal ďáblu, Viléme, když si&nbsp;vzpomene na&nbsp;všechny ty&nbsp;psy, které pánbůh strpí na&nbsp;zemi, beze smyslu a&nbsp;citu pro to&nbsp;málo, co&nbsp;na&nbsp;ní&nbsp;ještě má&nbsp;nějakou cenu. Znáš ty&nbsp;ořechy, pod nimiž jsem kdysi s&nbsp;Lottou seděl u&nbsp;dobráka faráře v&nbsp;St…, ty&nbsp;nádherné ořechy, které mě&nbsp;– pánbůh ví&nbsp;– pokaždé z&nbsp;celé duše potěšily. Jak zdůvěrňovaly faru, jak nádherné byly jejich ratolesti! A&nbsp;vzpomínka na&nbsp;všechny ty&nbsp;faráře dobráky, kteří je&nbsp;před tolika lety sázeli! Kantor nám nejednou říkal jedno jméno, které slýchal od&nbsp;svého dědečka; takový hodný muž to&nbsp;prý byl! Jeho památkami vždy byla svatá, když jsem seděl pod těmi stromy. Říkám ti, že&nbsp;kantor měl plné oči slz, když jsme včera mluvili o&nbsp;tom, že&nbsp;byly pokáceny.</span></p>
          <p class="chunk" data-nb-ref-number="73" data-nb-words="320" data-nb-chars="1825"><span class="idea" data-nb-ref-number="72" id="idea72" data-nb-words="320" data-nb-chars="1825">Pokáceny! Člověk by&nbsp;se&nbsp;z&nbsp;toho zbláznil, zabil bych ho, toho psa, jenž dal první ránu! Já, jenž bych se&nbsp;usoužil, kdybych měl pár takových stromů na&nbsp;svém dvorku a&nbsp;jeden by&nbsp;mi&nbsp;věkem ztrouchnivěl, já&nbsp;se&nbsp;musím na&nbsp;tohleto dívat! Drahoušku, ale jedna věc mě&nbsp;přitom přece těší: Lidé přece mají zdravý cit! Celá ves reptá a&nbsp;doufám, že&nbsp;to&nbsp;paní farářová ucítí na&nbsp;másle a&nbsp;na&nbsp;vejcích a&nbsp;vůbec na&nbsp;všeobecné důvěře, jakou ránu zasadila své vsi. Neboť ona to&nbsp;je, žena nového faráře (starý farář, náš známý, také už&nbsp;umřel), vychrtlé, churavé zvíře, jež arci má&nbsp;mnoho důvodů nevšímat si&nbsp;světa, neboť ani jí&nbsp;si&nbsp;nikdo nevšimne. Maškara, která chce být učená, která se&nbsp;plete do&nbsp;výkladů dogmat, zuřivě pracuje o&nbsp;módní kritické reformaci křesťanství a&nbsp;škubnutím ramene odbývá Lavaterovo zanícení, tvor s&nbsp;úplně podemletým zdravím, který proto v&nbsp;celém božím světě nemá radosti. Takové stvoření také jediné mohlo být s&nbsp;to, aby pokácelo mé&nbsp;ořechy. Člověče, nemohu se&nbsp;z&nbsp;toho vůbec vzpamatovat. Představ si, opadávající listí jí&nbsp;prý znečišťuje a&nbsp;zaneřáďuje dvorek, stromy jí&nbsp;ubírají světla, a&nbsp;když dozrávají ořechy, kluci prý po&nbsp;nich házejí kameny; to&nbsp;jí&nbsp;jde na&nbsp;nervy a&nbsp;to&nbsp;ji&nbsp;ruší v&nbsp;jejích hlubokých dumách, když srovnává Kennikota a&nbsp;Michaelise se&nbsp;Semlerem. Když jsem viděl, jak vesničané, zejména starší, jsou nespokojeni, tázal jsem se: „Proč jste to&nbsp;strpěli?“ – „Když starosta u&nbsp;nás něco chce,“ řekli, „co se&nbsp;dá&nbsp;dělat?“ Ale jedna věc se&nbsp;po&nbsp;právu stala: starosta a&nbsp;farář, jenž chtěl také jednou něco mít z&nbsp;vrtochů své ženy, které mu&nbsp;beztak ještě polévky neomastily, myslili si, že&nbsp;se&nbsp;o&nbsp;to&nbsp;rozdělí; tu&nbsp;se&nbsp;o&nbsp;tom dověděla komora a&nbsp;řekla: prr! a&nbsp;prodala stromy tomu, kdo učinil největší nabídku. – Leží! Ó&nbsp;kdybych já&nbsp;byl kníže! Já&nbsp;bych jim dal, farářce, starostovi a&nbsp;komoře. – Kníže! – Ano, ale kdybych byl knížetem, co&nbsp;by&nbsp;mi&nbsp;záleželo na&nbsp;stromech v&nbsp;mé&nbsp;zemi?</span></p>
          <h2 id="10-října" class="chunk" data-nb-ref-number="74" data-nb-words="2" data-nb-chars="9"><span class="idea" data-nb-ref-number="73" id="idea73" data-nb-words="2" data-nb-chars="9">10. října</span></h2>
          <p class="chunk" data-nb-ref-number="75" data-nb-words="53" data-nb-chars="249"><span class="idea" data-nb-ref-number="74" id="idea74" data-nb-words="53" data-nb-chars="249">Když jen vidím její černé oči, už&nbsp;je&nbsp;mi&nbsp;dobře. Podívej se: mrzí mě, že&nbsp;se&nbsp;mi&nbsp;Albert nezdá tak blažený, jak se&nbsp;– nadál – než já&nbsp;bych – myslím, byl – kdyby – Nedělám rád pomlčky, ale tady se&nbsp;nedovedu jasněji vyjádřit – a&nbsp;zdá se&nbsp;mi, že&nbsp;až&nbsp;příliš jasně.</span></p>
          <h2 id="12-října" class="chunk" data-nb-ref-number="76" data-nb-words="2" data-nb-chars="9"><span class="idea" data-nb-ref-number="75" id="idea75" data-nb-words="2" data-nb-chars="9">12. října</span></h2>
          <p class="chunk" data-nb-ref-number="77" data-nb-words="228" data-nb-chars="1388"><span class="idea" data-nb-ref-number="76" id="idea76" data-nb-words="228" data-nb-chars="1388">Ossian v&nbsp;mém srdci zatlačil Homéra. Jaký to&nbsp;svět, do&nbsp;něhož mě, nádherný, uvádí! Kráčet stepí, když vichřice fičí, jež mlhami v&nbsp;zšeřelém svitu luny unáší s&nbsp;sebou duše otců. Od&nbsp;hor v&nbsp;řevu bystřiny slyšet zpola zaváté úpění duchů z&nbsp;jeskyň, slyšet nářky zbědovaného děvčete nad čtyřmi kameny, mechem obrostlými, travou zakrytými, nad hrobem milence, jenž, chrabrý, padl! Když ho&nbsp;pak potkám, krvácejícího šedého barda, jenž v&nbsp;širé stepi hledá šlépěje svých předků a, ach, nalézá jejich mohyly. A&nbsp;pak, běduje, vzhlíží k&nbsp;milé večernici, která se&nbsp;skrývá do&nbsp;vln bouřného moře; a&nbsp;minulé časy ožívají v&nbsp;hrdinově duši, kdy ještě laskavé slunce zářilo bohatýrům v&nbsp;jejich nebezpečenstvích a&nbsp;měsíc ozařoval jejich ověnčenou, vítězně se&nbsp;navracející loď. Když tak čtu hluboký žal na&nbsp;čele, když tak vidím, jak poslední opuštěný bohatýr, zbědovaný a&nbsp;zmožený, vrávorá hrobu vstříc, jak vysává stále nové a&nbsp;bolestně žhoucí barvy v&nbsp;slabošské přítomnosti ze&nbsp;stínů svých zesnulých, jak hledí k&nbsp;studené zemi, do&nbsp;vlajících travin a&nbsp;volá: Přijde poutník, přijde, kdo mne znal, dokud jsem kvetl krásou, a&nbsp;ptát se&nbsp;bude: kde že&nbsp;je&nbsp;pěvec, Fingalův statečný syn? Krok jeho nohou ho&nbsp;převede přes můj hrob a&nbsp;marně se&nbsp;bude po&nbsp;mně tázat na&nbsp;zemi. Ó&nbsp;příteli, jako šlechetný zbrojnoš bych tasil meč a&nbsp;osvobodil svého knížete rázem od&nbsp;hrozných muk ponenáhlého odumírání; a&nbsp;za&nbsp;osvobozeným polobohem bych poslal vlastní svou duši.</span></p>
          <h2 id="19-října" class="chunk" data-nb-ref-number="78" data-nb-words="2" data-nb-chars="9"><span class="idea" data-nb-ref-number="77" id="idea77" data-nb-words="2" data-nb-chars="9">19. října</span></h2>
          <p class="chunk" data-nb-ref-number="79" data-nb-words="33" data-nb-chars="184"><span class="idea" data-nb-ref-number="78" id="idea78" data-nb-words="33" data-nb-chars="184">Ach, ta&nbsp;trhlina! Ta&nbsp;hrozná trhlina, kterou cítím tady v&nbsp;své hrudi! Myslím si&nbsp;často: Kdybys ji&nbsp;jen jednou, jen jedinkrát mohl přivinout k&nbsp;svému srdci – ta&nbsp;hrozná trhlina by&nbsp;se&nbsp;vyplnila.</span></p>
          <h2 id="26-října" class="chunk" data-nb-ref-number="80" data-nb-words="2" data-nb-chars="9"><span class="idea" data-nb-ref-number="79" id="idea79" data-nb-words="2" data-nb-chars="9">26. října</span></h2>
          <p class="chunk" data-nb-ref-number="81" data-nb-words="284" data-nb-chars="1565"><span class="idea" data-nb-ref-number="80" id="idea80" data-nb-words="284" data-nb-chars="1565">Ano, příteli, jsem si&nbsp;tím skoro jist, stále víc a&nbsp;víc, že&nbsp;na&nbsp;životě jediného tvora málo záleží, pramálo. K&nbsp;Lottě přišla přítelkyně a&nbsp;vešel jsem k&nbsp;nim do&nbsp;vedlejšího pokoje, abych si&nbsp;vzal knihu. Nemohl jsem číst. A&nbsp;pak jsem se&nbsp;chopil pera, abych psal. Slyšel jsem je&nbsp;tiše rozmlouvat; vykládaly si, čemu se&nbsp;říká „bezvýznamné věci“, novinky městečka: ta&nbsp;že&nbsp;se&nbsp;vdává, jiná že&nbsp;je&nbsp;nemocná, velmi nemocná. „Má prý suchý kašel, kosti jí&nbsp;lezou z&nbsp;tváře, mdloby se&nbsp;o&nbsp;ni&nbsp;pokoušejí, ani krejcar bych nedala za&nbsp;její život,“ řekla jedna z&nbsp;nich. „N. N. je&nbsp;na&nbsp;tom také bídně,“ řekla Lotta. „Je prý už&nbsp;celý oteklý,“ řekla návštěva. – A&nbsp;má&nbsp;živá obrazotvornost mě&nbsp;odvedla k&nbsp;loži těch nešťastníků, viděl jsem je, jak neradi opouštějí život, jak – Viléme, a&nbsp;ty&nbsp;paničky vedle o&nbsp;tom hovořily, jak se&nbsp;právě o&nbsp;takových věcech mluví: že&nbsp;někdo cizí umírá. – A&nbsp;když se&nbsp;rozhlížím a&nbsp;prohlížím si&nbsp;světnici kolem dokola, Lottčiny šaty, tady její náušnice na&nbsp;stolku, Albertova lejstra a&nbsp;nábytek, s&nbsp;nímž jsem nyní tak důvěrně spřátelen až&nbsp;po&nbsp;ten kalamář, tu&nbsp;si&nbsp;myslím: Pohleď, číms nyní tomu domu! Ve&nbsp;všem všudy! Tví přátelé tě&nbsp;ctí! Jsi často příčinou jejich radosti a&nbsp;tvému srdci se&nbsp;zdá, jako by&nbsp;bez nich nedovedlo být; a&nbsp;přece – kdybych teď odešel? Kdybych odešel z&nbsp;tohoto kruhu, cítili by&nbsp;to? Jak dlouho by&nbsp;cítili trhlinu, kterou tvůj odchod způsobí v&nbsp;jejich osudu? Jak dlouho? – Ó, tak pomíjející je&nbsp;člověk, že&nbsp;i&nbsp;tam, kde se&nbsp;přímo dohmatává svého vlastního bytí, kde jediné vytiskl pravdivý obraz své přítomnosti, že&nbsp;i&nbsp;v&nbsp;památce, v&nbsp;duši svých milých hasne, že&nbsp;i&nbsp;odtud vymizí, a&nbsp;to&nbsp;brzy – tak brzy!</span></p>
          <h2 id="27-října" class="chunk" data-nb-ref-number="82" data-nb-words="2" data-nb-chars="9"><span class="idea" data-nb-ref-number="81" id="idea81" data-nb-words="2" data-nb-chars="9">27. října</span></h2>
          <p class="chunk" data-nb-ref-number="83" data-nb-words="51" data-nb-chars="294"><span class="idea" data-nb-ref-number="82" id="idea82" data-nb-words="51" data-nb-chars="294">Často bych si&nbsp;rozerval hruď a&nbsp;rozdrásal mozek, že&nbsp;člověk člověku dovede tak málo dát. Ach, lásku a&nbsp;radost a&nbsp;vroucnost a&nbsp;slast, kterou si&nbsp;sám nepřináším, tu&nbsp;mi&nbsp;ten druhý nikdy nedá, a&nbsp;ani se&nbsp;srdcem po&nbsp;kraj plným blaženosti neobšťastním svého bližního, který přede mnou stojí chladný a&nbsp;nemohoucí.</span></p>
          <h2 id="30-října" class="chunk" data-nb-ref-number="84" data-nb-words="2" data-nb-chars="9"><span class="idea" data-nb-ref-number="83" id="idea83" data-nb-words="2" data-nb-chars="9">30. října</span></h2>
          <p class="chunk" data-nb-ref-number="85" data-nb-words="51" data-nb-chars="280"><span class="idea" data-nb-ref-number="84" id="idea84" data-nb-words="51" data-nb-chars="280">Stokrát jsem už&nbsp;byl tak daleko, že&nbsp;bych se&nbsp;jí&nbsp;byl vrhl kolem krku! Bůh na&nbsp;nebesích ví, jak je&nbsp;člověku, vidí-li před sebou přecházet tolik líbeznosti a&nbsp;nesmí-li po&nbsp;ní&nbsp;sáhnout. A&nbsp;sahání po&nbsp;věcech je&nbsp;přece nejpřirozenější lidský pud. Nesahají-li děti po&nbsp;všem, co&nbsp;se&nbsp;jim namane? A&nbsp;já?</span></p>
          <h2 id="3-listopadu" class="chunk" data-nb-ref-number="86" data-nb-words="2" data-nb-chars="12"><span class="idea" data-nb-ref-number="85" id="idea85" data-nb-words="2" data-nb-chars="12">3. listopadu</span></h2>
          <p class="chunk" data-nb-ref-number="87" data-nb-words="267" data-nb-chars="1478"><span class="idea" data-nb-ref-number="86" id="idea86" data-nb-words="267" data-nb-chars="1478">Pánbůh ví, že&nbsp;často uléhám s&nbsp;přáním, ba&nbsp;někdy s&nbsp;nadějí, že&nbsp;se&nbsp;už&nbsp;neprobudím; a&nbsp;zrána zase otvírám oči, vidím slunce a&nbsp;jsem plný bídy. Ó, kdybych aspoň byl vrtošivý, kdybych dovedl ze&nbsp;všeho vinit počasí, třetí osobu nebo nějaký nezdar! Pak by&nbsp;přece nesnesitelná tíha nepokoje jen zpola spočívala na&nbsp;mně. Ale běda, cítím až&nbsp;příliš jasně, že&nbsp;na&nbsp;mně jediném je&nbsp;všechna vina – ne&nbsp;vina! Dost na&nbsp;tom, že&nbsp;jsem sám sobě pramenem veškeré bídy, tak jak jsem si&nbsp;kdysi byl pramenem všeho blaženství. Což nejsem ještě dosud týž člověk, který kdysi se&nbsp;vznášel v&nbsp;přívalu pocitů, který, ať&nbsp;kamkoli vkročil, nesl si&nbsp;s&nbsp;sebou ráj a&nbsp;měl srdce sdostatek veliké, aby pojalo celý svět? A&nbsp;totéž srdce je&nbsp;nyní mrtvé, nepramení se&nbsp;z&nbsp;něho zanícení, mé&nbsp;oči vyschly a&nbsp;mysl, nesvlažovaná už&nbsp;osvěžujícími slzami, mi&nbsp;úzkostně svrašťuje čelo. Mnoho trpím, neboť jsem pozbyl toho, co&nbsp;bylo jedinou slastí mého života, svaté, vzrušující síly, se&nbsp;kterou jsem si&nbsp;tvořil světy kolem sebe. Je&nbsp;ta&nbsp;tam! Když se&nbsp;ze&nbsp;svého okna dívám na&nbsp;dálné hory, jak ranní slunce nad nimi proráží mlhou a&nbsp;září na&nbsp;tichá luka, a&nbsp;říčka podle holých vrb se&nbsp;vine ke&nbsp;mně, ó, když tato nádherná příroda přede mnou stojí mrtvě jako barvotisk, a&nbsp;všechna ta&nbsp;slast není s&nbsp;to, aby ze&nbsp;srdce vyčerpala jedinou krůpěj blaženosti do&nbsp;mozku, když ten chlap tu&nbsp;stojí před boží tváří jako vyschlá studně, jako rozeschlé vědro! Tolikrát jsem se&nbsp;vrhl na&nbsp;zemi a&nbsp;prosil Boha o&nbsp;slzy, jako rolník o&nbsp;déšť, když nebe nad ním je&nbsp;olověné a&nbsp;země kolem něho umírá žízní.</span></p>
          <p class="chunk" data-nb-ref-number="88" data-nb-words="47" data-nb-chars="280"><span class="idea" data-nb-ref-number="87" id="idea87" data-nb-words="47" data-nb-chars="280">Ale, ach, cítím to! Bůh nedává ani deště, ani slunce našim neurvalým prosbám, a&nbsp;ty&nbsp;časy, na&nbsp;které s&nbsp;tolikerou trýzní vzpomínám, proč byly tak blažené? Jen proto, že&nbsp;jsem trpělivě očekával jeho ducha a&nbsp;protože jsem slast, kterou na&nbsp;mne vylil, celým vroucně vděčným srdcem přijímal.</span></p>
          <h2 id="8-listopadu" class="chunk" data-nb-ref-number="89" data-nb-words="2" data-nb-chars="12"><span class="idea" data-nb-ref-number="88" id="idea88" data-nb-words="2" data-nb-chars="12">8. listopadu</span></h2>
          <p class="chunk" data-nb-ref-number="90" data-nb-words="78" data-nb-chars="445"><span class="idea" data-nb-ref-number="89" id="idea89" data-nb-words="78" data-nb-chars="445">Vyčtla mi&nbsp;dnes mé&nbsp;výstřednosti! Ach, tak roztomile! Mé&nbsp;výstřednosti, že&nbsp;se&nbsp;někdy sklenkou vína dávám svést a&nbsp;vypiji celou láhev. „Nedělejte to,“ řekla, „myslete na&nbsp;Lottu!“ – „Myslete?“ řekl jsem, „proč mi&nbsp;to&nbsp;říkáte? Myslím – nemyslím – jste stále přede mnou. Dnes jsem seděl na&nbsp;místečku, kde jste onehdy vystupovala z&nbsp;kočáru –“ Začala o&nbsp;něčem jiném, abych se&nbsp;příliš nerozpovídal. – Člověče, po&nbsp;mně je&nbsp;veta. Může si&nbsp;se&nbsp;mnou dělat, co&nbsp;se&nbsp;jí&nbsp;zlíbí.</span></p>
          <h2 id="15-listopadu" class="chunk" data-nb-ref-number="91" data-nb-words="2" data-nb-chars="13"><span class="idea" data-nb-ref-number="90" id="idea90" data-nb-words="2" data-nb-chars="13">15. listopadu</span></h2>
          <p class="chunk" data-nb-ref-number="92" data-nb-words="289" data-nb-chars="1620"><span class="idea" data-nb-ref-number="91" id="idea91" data-nb-words="289" data-nb-chars="1620">Děkuji ti, Viléme, za&nbsp;tvou srdečnou účast, za&nbsp;tvou dobře míněnou radu a&nbsp;prosím tě: buď kliden! Nech mě&nbsp;dotrpět, mám při všem soužení ještě dost sil, abych vydržel. Ctím náboženství, to&nbsp;víš, cítím, že&nbsp;je&nbsp;nejednomu zmoženému oporou, nejednomu, kdo umírá žízní, osvěžením. Jenže – cožpak dovede, cožpak musí tím být pro každého? Když se&nbsp;podíváš na&nbsp;ten široširý svět, uvidíš jich tisíce, jimž tím nebylo, tisíce, jimž tím nikdy nebude, ať&nbsp;jim je&nbsp;už&nbsp;kážeš čili nic. A&nbsp;proč by&nbsp;tím vším musilo být pro mne? Neříká-li sám syn boží: že&nbsp;budou kolem něho ti, které mu&nbsp;dal otec? A&nbsp;což když já&nbsp;mu&nbsp;nejsem dán? Když si&nbsp;mě&nbsp;otec chce ponechat pro sebe, jak mi&nbsp;srdce šeptá? Prosím tě, nevykládej si&nbsp;to&nbsp;chybně, nehledej snad posměch v&nbsp;těchto nevinných slovech! Je&nbsp;to&nbsp;celá má&nbsp;duše, kterou před tebou obnažuji. Jinak bych byl raději pomlčel, jakož se&nbsp;vůbec nerad pouštím do&nbsp;výkladů o&nbsp;věcech, o&nbsp;nichž vím právě tak málo jako ostatní. A&nbsp;přece je&nbsp;to&nbsp;jen sudba člověka, do&nbsp;dna vytrpět, do&nbsp;dna vypít kalich utrpení. – A&nbsp;zhořkl-li kalich i&nbsp;na&nbsp;lidském rtu Boha nebeského, proč bych se&nbsp;naparoval a&nbsp;říkal, že&nbsp;mi&nbsp;chutná sladce? A&nbsp;proč bych se&nbsp;styděl v&nbsp;strašlivém okamžiku, kdy se&nbsp;celá má&nbsp;bytost tetelí mezi bytím a&nbsp;nebytím, kdy minulost září jako blesk nad černou propastí budoucnosti a&nbsp;všechno kolem mne se&nbsp;hroutí, kdy celý svět mi&nbsp;zaniká?! – Není-li to&nbsp;pak hlas zcela do&nbsp;sebe stísněného stvoření, které pozbylo sebe, které nezadržitelně padá do&nbsp;hlubin, zaúpí-li z&nbsp;propastí svých marně pracujících sil: Bože! Bože! pročs mě&nbsp;opustil? A&nbsp;měl bych se&nbsp;stydět za&nbsp;slovo, měl bych se&nbsp;bát okamžiku, když mu&nbsp;neušel ani ten, který nebesa svinuje jako baldachýn?</span></p>
          <h2 id="21-listopadu" class="chunk" data-nb-ref-number="93" data-nb-words="2" data-nb-chars="13"><span class="idea" data-nb-ref-number="92" id="idea92" data-nb-words="2" data-nb-chars="13">21. listopadu</span></h2>
          <p class="chunk" data-nb-ref-number="94" data-nb-words="64" data-nb-chars="332"><span class="idea" data-nb-ref-number="93" id="idea93" data-nb-words="64" data-nb-chars="332">Nevidí, necítí, že&nbsp;vaří jed, jenž zničí mě&nbsp;i&nbsp;ji. A&nbsp;já&nbsp;s&nbsp;vrcholnou rozkoší lokám nápoj, který mi&nbsp;podává pro mou zkázu. K&nbsp;čemu pohled dobroty, jímž se&nbsp;často – často? – ne, ne&nbsp;často, ale přece někdy na&nbsp;mne podívá, k&nbsp;čemu ochota, s&nbsp;kterou přijímá bezděčný projev mých citů, k&nbsp;čemu soucit s&nbsp;mými strázněmi, který se&nbsp;rýsuje na&nbsp;jejím čele!</span></p>
          <p class="chunk" data-nb-ref-number="95" data-nb-words="63" data-nb-chars="338"><span class="idea" data-nb-ref-number="94" id="idea94" data-nb-words="63" data-nb-chars="338">Včera, když jsem odcházel, podala mi&nbsp;ruku a&nbsp;řekla: „Sbohem, milý Wertře!“ Milý Wertře! Bylo to&nbsp;poprvé, že&nbsp;mi&nbsp;řekla „milý“, a&nbsp;mnou to&nbsp;projelo až&nbsp;do&nbsp;morku. Stokrát jsem si&nbsp;to&nbsp;opakoval; a&nbsp;včera v&nbsp;noci, když jsem uléhal a&nbsp;sám se&nbsp;sebou rozprávěl, řekl jsem si&nbsp;tak najednou znenadání: Dobrou noc, milý Wertře! A&nbsp;musil jsem se&nbsp;pak sám sobě smát.</span></p>
          <h2 id="24-listopadu" class="chunk" data-nb-ref-number="96" data-nb-words="2" data-nb-chars="13"><span class="idea" data-nb-ref-number="95" id="idea95" data-nb-words="2" data-nb-chars="13">24. listopadu</span></h2>
          <p class="chunk" data-nb-ref-number="97" data-nb-words="169" data-nb-chars="959"><span class="idea" data-nb-ref-number="96" id="idea96" data-nb-words="169" data-nb-chars="959">Cítí, co&nbsp;trpím. Dnes mi&nbsp;její pohled pronikl hluboko do&nbsp;srdce. Nalezl jsem ji&nbsp;samotnou. Neřekl jsem nic, a&nbsp;ona se&nbsp;na&nbsp;mne podívala. Neviděl jsem už&nbsp;líbeznou krásku, neviděl záři skvělého ducha; to&nbsp;všechno mým očím zmizelo. Mnohem nádhernější bylo, co&nbsp;jsem viděl; výraz vroucí účasti a&nbsp;nejsladšího soucítění. Proč jsem se&nbsp;jí&nbsp;nesměl vrhnout k&nbsp;nohám? Proč jsem nesměl v&nbsp;jejím objetí odpovědět bouří polibků? – Utekla se&nbsp;ke&nbsp;klavíru a&nbsp;sladkým, tichým hlasem vydychovala harmonické tóny ke&nbsp;své hře. Nikdy nebyly její rty tak rozkošné, bylo to, jako by&nbsp;se&nbsp;žíznivě otvíraly a&nbsp;lokaly sladké zvuky, pramenící se&nbsp;z&nbsp;nástroje, a&nbsp;jako by&nbsp;se&nbsp;z&nbsp;jejích sladkých úst jen vracela ztajená ozvěna. – Ba, kdybych to&nbsp;tak dovedl říci! Neodolal jsem, poklonil se&nbsp;a&nbsp;přísahal: Nikdy se&nbsp;neopovážím vám vtisknout políbení, vy&nbsp;rty, na&nbsp;nichž duchové z&nbsp;nebe se&nbsp;vznášejí. – A&nbsp;přece – chci – a&nbsp;– vidíš, je&nbsp;to&nbsp;jako stěna mezi mnou a&nbsp;jí, tu&nbsp;takové blaženství, tam zánik, odpykání hříchu! – Hříchu?</span></p>
          <h2 id="30-listopadu" class="chunk" data-nb-ref-number="98" data-nb-words="2" data-nb-chars="13"><span class="idea" data-nb-ref-number="97" id="idea97" data-nb-words="2" data-nb-chars="13">30. listopadu</span></h2>
          <p class="chunk" data-nb-ref-number="99" data-nb-words="22" data-nb-chars="117"><span class="idea" data-nb-ref-number="98" id="idea98" data-nb-words="22" data-nb-chars="117">Není, není mi&nbsp;přáno, abych se&nbsp;vzpamatoval. Ať&nbsp;jdu kamkoli, všudy mě&nbsp;něco potká, co&nbsp;mě&nbsp;drtí. Dnes! Ó&nbsp;osude, ó&nbsp;lidství!</span></p>
          <p class="chunk" data-nb-ref-number="100" data-nb-words="125" data-nb-chars="716"><span class="idea" data-nb-ref-number="99" id="idea99" data-nb-words="125" data-nb-chars="716">Procházím se&nbsp;podle vody, o&nbsp;polednách; neměl jsem chuť na&nbsp;jídlo. Všechno bylo tak pusté, sychravý západní vítr vál od&nbsp;hor a&nbsp;šedá mračna táhla do&nbsp;údolí. Zdaleka vidím člověka v&nbsp;ošumělém zeleném kabátě prodírat se&nbsp;mezi skalami; zdálo se&nbsp;mi, že&nbsp;sbírá kořínky. Když jsem se&nbsp;přiblížil a&nbsp;on, poplašen šramotem mých kroků, se&nbsp;otočil, viděl jsem nadmíru zajímavou tvář, jejímž hlavním rysem byl tichý smutek; jinak prozrazovala jen upřímnou, laskavou mysl. Jeho černé vlasy byly jehlami stočeny do&nbsp;dvou kotoučů a&nbsp;ostatní spleteny v&nbsp;silný cop, visící na&nbsp;záda. Zdálo se&nbsp;mi, že&nbsp;jeho šat ukazuje na&nbsp;nízký stav, pomyslil jsem si, že&nbsp;mi&nbsp;to&nbsp;nebude mít ve&nbsp;zlé, když ho&nbsp;budu pozorovat při jeho počínání; i&nbsp;zeptal jsem se&nbsp;ho, co&nbsp;hledá.</span></p>
          <p class="chunk" data-nb-ref-number="101" data-nb-words="82" data-nb-chars="449"><span class="idea" data-nb-ref-number="100" id="idea100" data-nb-words="82" data-nb-chars="449">„Hledám,“ odpověděl s&nbsp;hlubokým povzdechem, „hledám květiny – a&nbsp;nenalézám žádné –“ „To jste si&nbsp;ale také nevybral vhodnou dobu,“ řekl jsem s&nbsp;úsměvem. „Je tolik květin na&nbsp;světě,“ řekl a&nbsp;sešel ke&nbsp;mně. „V mé&nbsp;zahrádce jsou růže a&nbsp;zimolez, dvojí druh, jedny mi&nbsp;dal otec, rostou jako býlí, hledám je&nbsp;už&nbsp;po&nbsp;dva dny a&nbsp;nemohu je&nbsp;najít. Tady venku bývají také vždycky květiny, žluté, modré a&nbsp;červené, a&nbsp;také zeměžluč, co&nbsp;má&nbsp;tak pěkný kvítek. Ani jedna tu&nbsp;není.“</span></p>
          <p class="chunk" data-nb-ref-number="102" data-nb-words="69" data-nb-chars="393"><span class="idea" data-nb-ref-number="101" id="idea101" data-nb-words="69" data-nb-chars="393">Větřil jsem něco podezřelého, a&nbsp;proto jsem se&nbsp;ptal oklikou: „A co&nbsp;chce s&nbsp;těmi květinami?“ Podivný úškleb stáhl mu&nbsp;tvář: „Když mi&nbsp;slíbí, že&nbsp;to&nbsp;na&nbsp;mne neprozradí,“ řekl a&nbsp;přiložil prst na&nbsp;rty, „slíbil jsem své milé kytičku.“ „To je&nbsp;hezké,“ řekl jsem. „Ó,“ řekl, „má mnoho jiných věcí, je&nbsp;bohata.“ „A přece je&nbsp;jí&nbsp;jeho kytička milejší,“ odvětil jsem. „Ó,“ pokračoval, „má skvosty a&nbsp;zlatou korunu.“</span></p>
          <p class="chunk" data-nb-ref-number="103" data-nb-words="67" data-nb-chars="360"><span class="idea" data-nb-ref-number="102" id="idea102" data-nb-words="67" data-nb-chars="360">„Jakpak se&nbsp;jmenuje?“ – „Kdyby mi&nbsp;Holandři zaplatili, co&nbsp;mi&nbsp;dluží,“ odvětil, „já bych byl jinší pán! Ba, byla jednou doba, kdy mi&nbsp;bylo tak dobře! Teď je&nbsp;se&nbsp;mnou amen, teď už&nbsp;jsem –“ Vlhký pohled k&nbsp;nebesům dořekl všechno. „Byl tedy šťasten?“ tážu se. „Ach, kdyby Pánbůh dal a&nbsp;já&nbsp;byl zas takový!“ řekl. „Tenkrát mi&nbsp;bylo tak lehce, tak vesele, jako rybě v&nbsp;potoce.“</span></p>
          <p class="chunk" data-nb-ref-number="104" data-nb-words="120" data-nb-chars="705"><span class="idea" data-nb-ref-number="103" id="idea103" data-nb-words="120" data-nb-chars="705">„Jindřichu!“ zvolala v&nbsp;tom stařena, přicházející cestou, „Jindřichu, kdepak vězíš? Všude jsme tě&nbsp;hledali. Pojď k&nbsp;obědu!“ „Je to&nbsp;váš syn?“ zeptal jsem se, přistupuje k&nbsp;ní. „Ba arci, můj ubohý syn. Pánbůh na&nbsp;mne naložil těžký kříž.“ „Jak dlouho je&nbsp;už&nbsp;takový?“ ptal jsem se. „Takový tichý,“ řekla, „teprv půl roku. Pánbůh zaplať, že&nbsp;je&nbsp;aspoň tak daleko. Předtím celý rok zuřil a&nbsp;ležel v&nbsp;blázinci na&nbsp;řetěze. Teď nikomu nic neudělá, nikomu neubližuje, jenže pořád zachází s&nbsp;králi a&nbsp;císaři. Býval takový hodný; svým krásným rukopisem přivydělával na&nbsp;živobytí a&nbsp;najednou z&nbsp;ničeho nic se&nbsp;vám pomate, jde na&nbsp;něho horkost a&nbsp;potom zuřivost a&nbsp;teď je&nbsp;takový, jakého ho&nbsp;vidíte. Kdybych vám měla vypravovat, milý pane –“</span></p>
          <p class="chunk" data-nb-ref-number="105" data-nb-words="66" data-nb-chars="365"><span class="idea" data-nb-ref-number="104" id="idea104" data-nb-words="66" data-nb-chars="365">Přerušil jsem proud jejího vypravování otázkou, jaká to&nbsp;byla doba, které se&nbsp;nemohl ani dost vynachválit, jak byl tenkrát šťasten, jak mu&nbsp;bylo dobře. „Bláhový,“ zvolala a&nbsp;soucitně se&nbsp;pousmála, „míní dobu, kdy byl bez sebe, tu&nbsp;vždycky velebí! To&nbsp;je&nbsp;doba, kdy byl v&nbsp;blázinci, kdy o&nbsp;sobě nic nevěděl –“ To&nbsp;mě&nbsp;udeřilo jako blesk: vtiskl jsem jí&nbsp;peníz do&nbsp;ruky a&nbsp;šel jsem.</span></p>
          <p class="chunk" data-nb-ref-number="106" data-nb-words="145" data-nb-chars="818"><span class="idea" data-nb-ref-number="105" id="idea105" data-nb-words="145" data-nb-chars="818">„Kdy jsi býval šťasten!“ zvolal jsem a&nbsp;rozběhl se&nbsp;k&nbsp;městu. Kdy ti&nbsp;bylo jako rybě v&nbsp;potoce! – Panebože na&nbsp;nebi! To&nbsp;je&nbsp;osud, kterýs dal člověku, že&nbsp;nemá poznat štěstí, než pokud rozumu nenabyl, a&nbsp;když ho&nbsp;zase pozbyl? Ubožáku! A&nbsp;přece ti&nbsp;závidím tvou trudnomyslnost, zmatení tvých smyslů, ve&nbsp;kterém hyneš. Pln naděje vycházíš, abys v&nbsp;zimě své královně natrhal kvítí – v&nbsp;zimě – a&nbsp;teskníš, že&nbsp;ho&nbsp;nelze nalézt, nechápeš, proč ho&nbsp;nalézt nemůžeš. A&nbsp;já&nbsp;– já&nbsp;vycházím bez naděje, bez účelu, a&nbsp;vracím se&nbsp;domů s&nbsp;prázdnou, jak jsem vyšel. – Domníváš se, že&nbsp;bys byl jinačí pán, kdyby ti&nbsp;Holandři zaplatili. Blažený tvore, jenž dovedeš nedostatek štěstí připsat hmotné překážce. – Ty&nbsp;necítíš! ty&nbsp;necítíš, že&nbsp;tvá bída tkví v&nbsp;tvém vlastním rozvráceném srdci, v&nbsp;tvém vlastním zničeném mozku, a&nbsp;že&nbsp;ti&nbsp;ani všichni králové světa nepomohou.</span></p>
          <p class="chunk" data-nb-ref-number="107" data-nb-words="260" data-nb-chars="1477"><span class="idea" data-nb-ref-number="106" id="idea106" data-nb-words="260" data-nb-chars="1477">Ať&nbsp;v&nbsp;zoufalství zhyne, kdo se&nbsp;vysmívá chorému, putujícímu k&nbsp;nejvzdálenějšímu prameni, jenž mu&nbsp;ještě přitíží a&nbsp;zvýší ještě bolesti jeho skonu; ať&nbsp;bídně zhyne, kdo se&nbsp;povznáší nad utrápené srdce, které podniká pouť k&nbsp;svatému hrobu, aby se&nbsp;zbylo výčitek svědomí a&nbsp;zabilo muka své duše! Každý krok po&nbsp;neschůdných cestách je&nbsp;krůpějí balzámu přestrašené duši a&nbsp;po&nbsp;každé celodenní pouti srdce uléhá lehčí o&nbsp;velmi mnoho úzkostí. – A&nbsp;smíte tomu říkat šílenství? – Vy, slovíčkáři, rozložení po&nbsp;polštářích! Šílenství! Panebože, vidíš mé&nbsp;slzy! – Musils člověku, kterého jsi stvořil tak jako tak dost ubohého, ještě přidat bratry, kteří ho&nbsp;olupují o&nbsp;tu&nbsp;trošku bídy, o&nbsp;tu&nbsp;špetku důvěry, kterou do&nbsp;tebe vkládá, do&nbsp;tebe, Všemilující, neboť důvěra v&nbsp;léčivý kořínek, v&nbsp;krůpěj révy, co&nbsp;je&nbsp;to&nbsp;jiného než důvěra v&nbsp;tebe, žes do&nbsp;všeho, co&nbsp;nás obklopuje, vložil léčivou sílu utišení, kterého nám je&nbsp;neustále zapotřebí. – Otče, kterého neznám! Otče, jenžs předtím vyplňoval celou mou duši a&nbsp;jenžs nyní ode mne odvrátil svou tvář! Povolej mě&nbsp;k&nbsp;sobě! Nemlč už&nbsp;déle! Tvé mlčení nezadrží mou žíznivou duši – A&nbsp;horšil by&nbsp;se&nbsp;člověk otec, kterému by&nbsp;se&nbsp;znenadání navrácený syn vrhl kolem krku a&nbsp;zvolal: Navrátil jsem se, můj otče! Nehněvej se, že&nbsp;přerušuji pouť, kterou jsem podle tvé vůle měl déle vydržet. Svět je&nbsp;všudy stejný, všudy je&nbsp;stejně lopoty a&nbsp;práce, odměny a&nbsp;blaha; ale k&nbsp;čemu mi&nbsp;to? Mně je&nbsp;jen dobře, kdes ty, a&nbsp;před tvou tváří chci trpět a&nbsp;užívat. – A&nbsp;ty, milý otče nebeský, ty&nbsp;že&nbsp;bys mě&nbsp;zavrhl?</span></p>
          <h2 id="1-prosince" class="chunk" data-nb-ref-number="108" data-nb-words="2" data-nb-chars="11"><span class="idea" data-nb-ref-number="107" id="idea107" data-nb-words="2" data-nb-chars="11">1. prosince</span></h2>
          <p class="chunk" data-nb-ref-number="109" data-nb-words="60" data-nb-chars="362"><span class="idea" data-nb-ref-number="108" id="idea108" data-nb-words="60" data-nb-chars="362">Viléme, člověk, o&nbsp;němž jsem ti&nbsp;psal, ten šťastný nešťastník, býval písařem u&nbsp;Lottčina otce, a&nbsp;nešťastná vášeň k&nbsp;ní, kterou živil, skrýval, projevil a&nbsp;pro kterou byl vyhnán ze&nbsp;služby, učinila ho&nbsp;šílencem. Chápej, člověče, při těchto suchých slovech, jak nesmyslně mě&nbsp;ta&nbsp;historie rozrušila, když mi&nbsp;ji&nbsp;Albert právě tak pokojně vypravoval, jak ty&nbsp;ji&nbsp;snad nyní čteš.</span></p>
          <h2 id="4-prosince" class="chunk" data-nb-ref-number="110" data-nb-words="2" data-nb-chars="11"><span class="idea" data-nb-ref-number="109" id="idea109" data-nb-words="2" data-nb-chars="11">4. prosince</span></h2>
          <p class="chunk" data-nb-ref-number="111" data-nb-words="169" data-nb-chars="958"><span class="idea" data-nb-ref-number="110" id="idea110" data-nb-words="169" data-nb-chars="958">Prosím tě&nbsp;– vidíš, po&nbsp;mně je&nbsp;veta – Nesnesu to&nbsp;déle! Dnes jsem seděl u&nbsp;ní; seděl jsem, hrála na&nbsp;klavír všelijaké písničky, a&nbsp;s&nbsp;jakým výrazem! Panebože, s&nbsp;jakým výrazem! – Co&nbsp;chceš? – Její sestřička na&nbsp;mém koleně strojila svou panenku. Slzy mi&nbsp;vstoupily do&nbsp;očí. Sklonil jsem se&nbsp;a&nbsp;můj pohled uvízl na&nbsp;jejím snubním prstenu. – Plakal jsem. – A&nbsp;najednou zahrála tu&nbsp;starou, nebesky sladkou melodii, tak najednou, a&nbsp;duší mi&nbsp;prolétla útěcha a&nbsp;vzpomínka všeho, co&nbsp;bylo, všech dnů, kdy jsem tu&nbsp;píseň slýchal, všech pošmourných mezidobí, mrzutostí a&nbsp;zklamaných nadějí, a&nbsp;pak – chodil jsem po&nbsp;pokoji, srdce se&nbsp;mi&nbsp;tím vším dusilo. „Proboha vás prosím,“ řekl jsem prudce, „proboha vás prosím, přestaňte!“ Zarazila se&nbsp;a&nbsp;hleděla na&nbsp;mne v&nbsp;ustrnutí. „Wertře!“ řekla mi&nbsp;s&nbsp;úsměvem, a&nbsp;ten mi&nbsp;probodl duši, „Wertře! jste velmi nemocen. Máte odpor k&nbsp;svým zamilovaným pamlskům. Jděte! Prosím vás, uklidněte se!“ Odtrhl jsem se&nbsp;od&nbsp;ní&nbsp;a&nbsp;– Panebože, vidíš mou bídu, a&nbsp;ty&nbsp;ji&nbsp;skoncuješ!</span></p>
          <h2 id="6-prosince" class="chunk" data-nb-ref-number="112" data-nb-words="2" data-nb-chars="11"><span class="idea" data-nb-ref-number="111" id="idea111" data-nb-words="2" data-nb-chars="11">6. prosince</span></h2>
          <p class="chunk" data-nb-ref-number="113" data-nb-words="59" data-nb-chars="340"><span class="idea" data-nb-ref-number="112" id="idea112" data-nb-words="59" data-nb-chars="340">Jak mě&nbsp;její zjev pronásleduje. Ať&nbsp;bdím či&nbsp;spím, vyplňuje všechnu mou duši. Tady, když přimhouřím oči, tady, v&nbsp;mé&nbsp;hlavě, kde se&nbsp;sbíhají všechny nitky vnitřního zření, tady jsou její černé oči. Tady! Nedovedu ti&nbsp;to&nbsp;vyslovit. Zavřu-li oči, jsou tu, jako moře, jako propast spočívající přede mnou a&nbsp;ve&nbsp;mně, a&nbsp;naplňují mé&nbsp;smysly, kolik jich mám.</span></p>
          <p class="chunk" data-nb-ref-number="114" data-nb-words="50" data-nb-chars="298"><span class="idea" data-nb-ref-number="113" id="idea113" data-nb-words="50" data-nb-chars="298">Co&nbsp;je&nbsp;člověk? Nádherný polobůh! Není-li nejslabší právě tam, kde je&nbsp;mu&nbsp;nejvíc potřebí sil? A&nbsp;když se&nbsp;vznáší na&nbsp;perutích radosti anebo když se&nbsp;hroutí do&nbsp;bezedna bolu, nebývá v&nbsp;obojím zadržován právě tehdy, právě tehdy přiváděn zpět k&nbsp;tupě chladnému vědomí, kdy si&nbsp;přál utonout v&nbsp;plnosti nekonečného?</span></p>
          <h2 id="8-prosince" class="chunk" data-nb-ref-number="115" data-nb-words="2" data-nb-chars="11"><span class="idea" data-nb-ref-number="114" id="idea114" data-nb-words="2" data-nb-chars="11">8. prosince</span></h2>
          <p class="chunk" data-nb-ref-number="116" data-nb-words="52" data-nb-chars="300"><span class="idea" data-nb-ref-number="115" id="idea115" data-nb-words="52" data-nb-chars="300">Milý Viléme, jsem v&nbsp;takovém stavu, v&nbsp;jakém byli asi nešťastníci, o&nbsp;nichž věřili, že&nbsp;jsou posedlí zlým duchem. Někdy mě&nbsp;to&nbsp;chytne, není to&nbsp;strach, ani žádost to&nbsp;není! Je&nbsp;to&nbsp;niterná neznámá zuřivost, která rozbíjí mou hruď a&nbsp;škrtí hrdlo. Běda, běda! A&nbsp;pak bloudívám příšernou nocí tohoto smutného času.</span></p>
          <p class="chunk" data-nb-ref-number="117" data-nb-words="173" data-nb-chars="955"><span class="idea" data-nb-ref-number="116" id="idea116" data-nb-words="173" data-nb-chars="955">Včera v&nbsp;noci mě&nbsp;to&nbsp;vyhnalo z&nbsp;domu. Navečer jsem ještě slyšel, že&nbsp;řeka se&nbsp;rozvodnila a&nbsp;všechny potoky, že&nbsp;od&nbsp;Wahlheimu celé údolí je&nbsp;pod vodou. V&nbsp;noci o&nbsp;jedenácté vyřítil jsem se&nbsp;ven. Strašlivá podívaná! Vidět, jak se&nbsp;v&nbsp;měsíční záři řítí žíravé proudy, přes pole a&nbsp;luka a&nbsp;pastviny a&nbsp;vše; a&nbsp;širé údolí v&nbsp;zuření vichru jediné bouřlivé moře! A&nbsp;když měsíc zas vystoupil a&nbsp;stál nad černými mračny a&nbsp;přede mnou povodeň v&nbsp;strašlivě nádherném odlesku zněla a&nbsp;hřměla, tu&nbsp;mě&nbsp;zas zamrazilo a&nbsp;touha mě&nbsp;zas pojala! Ach, s&nbsp;rozevřenou náručí stál jsem nad propastí a&nbsp;dýchal jsem dolů! dolů – a&nbsp;ztrácel se&nbsp;v&nbsp;slasti. Propadnout se&nbsp;tam, se&nbsp;všemi strázněmi, se&nbsp;všemi útrapami, rozbouřit se&nbsp;a&nbsp;řítit se&nbsp;jako vlny! A&nbsp;nohu odpoutat od&nbsp;země nedovedls, nedovedls učinit konec veškeré trýzni! – Mé&nbsp;hodiny ještě nedošly – cítím to! Ó, Viléme, jak rád bych byl za&nbsp;to&nbsp;dal celé své lidství: s&nbsp;vichrem rozervat mračna, podchytit proudy! A&nbsp;kdoví, nedostane-li se&nbsp;jednou vězni této slasti!</span></p>
          <p class="chunk" data-nb-ref-number="118" data-nb-words="116" data-nb-chars="662"><span class="idea" data-nb-ref-number="117" id="idea117" data-nb-words="116" data-nb-chars="662">A&nbsp;jak jsem teskně shlížel na&nbsp;místečko, kde jsem s&nbsp;ní&nbsp;odpočíval pod vrbou na&nbsp;jedné procházce za&nbsp;parného dne! Bylo také zaplaveno a&nbsp;vrbu jsem sotva poznával. A&nbsp;vy&nbsp;louky, pomyslil jsem si, a&nbsp;celá krajino kolem myslivny, jak zpustošeny jsou asi naše besídky žíravým proudem! A&nbsp;paprsek, sluneční paprsek vzpomínky se&nbsp;vkrádal ke&nbsp;mně jako k&nbsp;zajatci sen o&nbsp;stádech, loukách a&nbsp;velkých důstojenstvích. Neskočil jsem. – Nespílám si&nbsp;za&nbsp;to, neboť mám odvahy dost, abych dovedl zemřít. – Měl jsem – A&nbsp;teď tu&nbsp;sedím jako babička, která sbírá dříví u&nbsp;cizích plotů a&nbsp;u&nbsp;cizích dveří prosí o&nbsp;boží dárek, aby si&nbsp;ulevila a&nbsp;své skomírající, bezútěšné bytí prodloužila ještě o&nbsp;chvilečku.</span></p>
          <h2 id="17-prosince" class="chunk" data-nb-ref-number="119" data-nb-words="2" data-nb-chars="12"><span class="idea" data-nb-ref-number="118" id="idea118" data-nb-words="2" data-nb-chars="12">17. prosince</span></h2>
          <p class="chunk" data-nb-ref-number="120" data-nb-words="144" data-nb-chars="821"><span class="idea" data-nb-ref-number="119" id="idea119" data-nb-words="144" data-nb-chars="821">Co&nbsp;je&nbsp;to, můj milý? Sám sebe se&nbsp;lekám. Není-li má&nbsp;láska k&nbsp;ní&nbsp;nejsvětější, nejčistší, nejbratrštější láskou? Pocítil jsem kdy trestuhodného přání v&nbsp;své duši – nechci se&nbsp;dušovat – a&nbsp;konec konců – sny? Ó, jak zdravě cítili lidé, když připisovali tak protikladné úsilí cizím mocnostem! Této noci, chvěji se&nbsp;to&nbsp;vyslovit, choval jsem ji&nbsp;v&nbsp;náručí, přitiskl jsem ji&nbsp;pevně na&nbsp;svou hruď a&nbsp;zlíbal jsem její láskou šeptající ústa tisícerými polibky. Mé&nbsp;oko se&nbsp;utápělo v&nbsp;opojení jejího oka. Bože, jsem trestuhodný, že&nbsp;stále ještě cítím blaženství, že&nbsp;stále ještě si&nbsp;přivolávám zpět tu&nbsp;žhoucí radost s&nbsp;veškerou vroucností? Lotto, Lotto! – Po&nbsp;mně je&nbsp;veta! Smysly se&nbsp;mi&nbsp;matou. Už&nbsp;po&nbsp;osm dnů se&nbsp;nedovedu vzpamatovat, mé&nbsp;oči jsou plny slz! Není mi&nbsp;nikde dobře a&nbsp;dobře všude. Nic si&nbsp;nepřeji, po&nbsp;ničem netoužím. Bylo by&nbsp;lépe, kdybych odešel.</span></p>
          <h2 id="vydavatel-čtenáři" class="chunk" data-nb-ref-number="121" data-nb-words="2" data-nb-chars="19"><span class="idea" data-nb-ref-number="120" id="idea120" data-nb-words="2" data-nb-chars="19">[VYDAVATEL ČTENÁŘI]</span></h2>
          <p class="chunk" data-nb-ref-number="122" data-nb-words="29" data-nb-chars="208"><span class="idea" data-nb-ref-number="121" id="idea121" data-nb-words="29" data-nb-chars="208">Abych mohl podat historii posledních podivuhodných dnů našeho přítele, jsem nucen přerušovat jeho dopisy vypravováním, k&nbsp;němuž jsem látku sebral z&nbsp;úst Lottiných, Albertových, sluhových, jakož i&nbsp;jiných svědků.</span></p>
          <p class="chunk" data-nb-ref-number="123" data-nb-words="224" data-nb-chars="1465"><span class="idea" data-nb-ref-number="122" id="idea122" data-nb-words="224" data-nb-chars="1465">Wertherova vášeň ponenáhlu podemlela mír mezi Albertem a&nbsp;jeho ženou. Miloval ji&nbsp;s&nbsp;klidnou věrností rozšafného muže a&nbsp;jeho rodinný život se&nbsp;nakonec víc a&nbsp;víc podřizoval jeho zaměstnání. Nechtěl si&nbsp;sice přiznat změnu, která tak ostře odlišila nynější stav od&nbsp;líbánek, ale vnitřně přece pociťoval jistou nevoli k&nbsp;Wertherovým pozornostem k&nbsp;Lottě, které mu&nbsp;ovšem nebyly jenom nedovoleným ztenčováním jeho práv, nýbrž i&nbsp;němou výčitkou. Tím se&nbsp;ještě zhoršila špatná nálada, kterou mu&nbsp;někdy způsobovalo jeho vyčerpávající, omezující a&nbsp;chatrně odměňované povolání. A&nbsp;protože se&nbsp;i&nbsp;Werther svým smutným postavením stal špatným společníkem, stráviv tesknotou srdce ostatní síly svého ducha, svou čilost a&nbsp;duchaplnost, nebylo divu, že&nbsp;nakonec také nakazil Lottu, která upadla v&nbsp;jakousi trudnomyslnost; Albert si&nbsp;to&nbsp;vykládal jako rostoucí vášeň k&nbsp;jejímu ctiteli, kdežto Werther jako hlubokou rozmrzelost nad změněným chováním manželovým. Nedůvěřivost, kterou se&nbsp;oba přátelé navzájem hlídali, měla vzápětí, že&nbsp;jeden druhému byli na&nbsp;obtíž, když byli spolu. Albert se&nbsp;vyhýbal pokoji své ženy, když byl Werther u&nbsp;ní, a&nbsp;ten, povšimnuv si&nbsp;toho, navštěvoval ji, po&nbsp;několika marných pokusech zříci se&nbsp;jí&nbsp;dočista, když její muž byl zaneprázdněn povoláním. Z&nbsp;toho vznikla nová nespokojenost, jeden na&nbsp;druhého nasazoval čím dál víc, až&nbsp;nakonec Albert dosti suchými slovy Lottě řekl, aby aspoň kvůli lidem dala svému styku s&nbsp;Wertherem jinou tvářnost a&nbsp;aby omezila jeho příliš hojné návštěvy.</span></p>
          <p class="chunk" data-nb-ref-number="124" data-nb-words="31" data-nb-chars="195"><span class="idea" data-nb-ref-number="123" id="idea123" data-nb-words="31" data-nb-chars="195">Přibližně v&nbsp;touž dobu se&nbsp;v&nbsp;duši ubohého hocha vyhranilo rozhodnutí opustit tento svět. Byla to&nbsp;odjakživa jeho zamilovaná myšlenka, které se&nbsp;neustále oddával, zejména od&nbsp;dob svého návratu k&nbsp;Lottě.</span></p>
          <p class="chunk" data-nb-ref-number="125" data-nb-words="19" data-nb-chars="133"><span class="idea" data-nb-ref-number="124" id="idea124" data-nb-words="19" data-nb-chars="133">Neměl to&nbsp;však být ukvapený, zbrklý čin; chtěl podniknout tento krok pokud možná s&nbsp;nejlepším přesvědčením, s&nbsp;nejklidnější rozhodností.</span></p>
          <p class="chunk" data-nb-ref-number="126" data-nb-words="23" data-nb-chars="147"><span class="idea" data-nb-ref-number="125" id="idea125" data-nb-words="23" data-nb-chars="147">Jeho pochyby, jeho svár se&nbsp;sebou samým se&nbsp;obrážejí v&nbsp;lístečku, jenž je&nbsp;pravděpodobně začátkem dopisu Vilémovi, nalezeného bez data v&nbsp;jeho papírech.</span></p>
          <p class="chunk" data-nb-ref-number="127" data-nb-words="66" data-nb-chars="359"><span class="idea" data-nb-ref-number="126" id="idea126" data-nb-words="66" data-nb-chars="359">„Její přítomnost, její osud a&nbsp;účast, kterou bere na&nbsp;mně, je&nbsp;ještě to&nbsp;jediné, co&nbsp;dovede vymačkat slzy z&nbsp;mého sežehnutého mozku. Zvednout záclonu a&nbsp;podívat se&nbsp;za&nbsp;ní, to&nbsp;je&nbsp;vše! A&nbsp;proč otálím? – Protože nevíš, jak to&nbsp;tam za&nbsp;tím vypadá? Protože se&nbsp;odtamtud nevracíme? – Kupodivu, náš duch je&nbsp;už&nbsp;jednou takový, že&nbsp;tam, kde nic určitého neví, tuší zmatek a&nbsp;nicotu…“</span></p>
          <p class="chunk" data-nb-ref-number="128" data-nb-words="98" data-nb-chars="607"><span class="idea" data-nb-ref-number="127" id="idea127" data-nb-words="98" data-nb-chars="607">Nedovedl zapomenout na&nbsp;blamáž, kterou si&nbsp;utržil na&nbsp;vyslanectví. Zmiňoval se&nbsp;o&nbsp;tom zřídkakdy, ale když se&nbsp;tak stalo sebezahaleněji, bylo znát, že&nbsp;tím má&nbsp;svou čest za&nbsp;pochroumanou navždy a&nbsp;že&nbsp;mu&nbsp;tento příběh naočkoval nepřekonatelný odpor ke&nbsp;všemu veřejnému povolání a&nbsp;působení. Oddal se&nbsp;tedy cele podivnému cítění a&nbsp;myšlení, jaké jsme poznali z&nbsp;jeho dopisů, a&nbsp;vášni bez konce, jež v&nbsp;něm ovšem udupala poslední zbytek činorodé síly. Věčná jednotvárnost styku s&nbsp;laskavým a&nbsp;milovaným stvořením, jehož klid narušoval, a&nbsp;křečovitý rozmach jeho sil, bez účelu a&nbsp;bez naděje, veštvaly ho&nbsp;nakonec do&nbsp;strašlivého činu.</span></p>
          <h2 id="20-prosince" class="chunk" data-nb-ref-number="129" data-nb-words="2" data-nb-chars="12"><span class="idea" data-nb-ref-number="128" id="idea128" data-nb-words="2" data-nb-chars="12">20. prosince</span></h2>
          <p class="chunk" data-nb-ref-number="130" data-nb-words="134" data-nb-chars="741"><span class="idea" data-nb-ref-number="129" id="idea129" data-nb-words="134" data-nb-chars="741">Děkuji ti&nbsp;za&nbsp;tvou lásku, Viléme, že&nbsp;ses tak chytl toho slova. Ano, máš pravdu: bylo by&nbsp;mi&nbsp;lépe, kdybych odešel. Návrh, který mi&nbsp;činíš, abych se&nbsp;k&nbsp;vám navrátil, není mi&nbsp;zcela po&nbsp;chuti; aspoň bych si&nbsp;rád ještě popřál malou zacházku, zejména proto, že&nbsp;teď stále bude mráz a&nbsp;tuhá cesta. Těší mě&nbsp;také velice, že&nbsp;si&nbsp;přijedeš pro mne; jen ještě posečkej asi čtrnáct dní a&nbsp;vyčkej dalšího dopisu ode mne. Je&nbsp;třeba, aby nic nebylo utrženo, pokud to&nbsp;neuzrálo. A&nbsp;za&nbsp;čtrnáct dní se&nbsp;toho někdy hodně udá. Matce, prosím, řekni, aby se&nbsp;modlila za&nbsp;svého syna a&nbsp;že&nbsp;ji&nbsp;prosím za&nbsp;odpuštění všech těch mrzutostí, které jsem jí&nbsp;způsobil. Takový byl můj osud: zarmucovat ty, jimž jsem byl povinován radostí. Sbohem, můj milý příteli! Žehnej ti&nbsp;Bůh nebeský. Sbohem!</span></p>
          <hr>
          <p class="chunk" data-nb-ref-number="131" data-nb-words="244" data-nb-chars="1481"><span class="idea" data-nb-ref-number="130" id="idea130" data-nb-words="244" data-nb-chars="1481">Téhož dne, byla to&nbsp;neděle před Vánoci, přišel večer k&nbsp;Lottě. Byla sama. Upravovala několik hraček, které chystala pro své malé sourozence k&nbsp;ježíšku. Mluvil o&nbsp;radosti, jakou děti budou mít, a&nbsp;o&nbsp;dobách, kdy také jeho neočekávané otevření dveří a&nbsp;za&nbsp;nimi ustrojený stromek s&nbsp;voskovicemi, cukrovím a&nbsp;jablky uváděly u&nbsp;vytržení. „Dostanete,“ řekla Lotta, skrývajíc rozpaky pod milým úsměvem, „dostanete také nadílku, budete-li hodný; voskovičku a&nbsp;ještě něco.“ – „A čemu říkáte být hodný?“ zvolal, „jaký mám být, jaký mohu být, milá Lotto?“ „Ve čtvrtek je&nbsp;Štědrý večer,“ řekla, „přijdou k&nbsp;nám děti s&nbsp;tatínkem, každičké dostane naděleno; pak přijdete i&nbsp;vy&nbsp;– ale ne&nbsp;dříve!“ – Werther se&nbsp;zarazil. – „Prosím vás o&nbsp;to,“ pokračovala, „nejde to&nbsp;jinak, prosím vás, záleží-li vám na&nbsp;mém klidu; nemůže, nemůže to&nbsp;tak déle zůstat!“ – Odvrátil od&nbsp;ní&nbsp;oči, přecházel po&nbsp;pokoji a&nbsp;mumlal polohlasem: „Nemůže to&nbsp;tak zůstat!“ Lotta, jež cítila hrůzu, do&nbsp;níž ho&nbsp;uvrhla její slova, snažila se&nbsp;všelijakými otázkami rozptýlit jeho myšlenky, ale marně. „Ne, Lotto,“ zvolal, „už vás nikdy nenavštívím!“ – „Proč to,“ odvětila, „Wertře, můžete, ba&nbsp;musíte nás zase navštívit, ale mírněte se. Ó, proč vám bylo souzeno narodit se&nbsp;s&nbsp;tou prudkostí a&nbsp;nezdolnou vášní ke&nbsp;všemu, do&nbsp;čeho se&nbsp;jednou zakousnete! Prosím vás,“ pokračovala a&nbsp;uchopila ho&nbsp;za&nbsp;ruku, „mírněte se! Kolik radosti vám mohou způsobit vaše vzdělání, vaše vlohy! Vzmužte se&nbsp;a&nbsp;odvraťte svou smutnou věrnost od&nbsp;stvoření, které nemůže nic než vás litovat.“ –</span></p>
          <p class="chunk" data-nb-ref-number="132" data-nb-words="58" data-nb-chars="338"><span class="idea" data-nb-ref-number="131" id="idea131" data-nb-words="58" data-nb-chars="338">Zaskřípal zuby a&nbsp;zasmušile se&nbsp;podíval na&nbsp;ni. Držela ho&nbsp;za&nbsp;ruku: „Jenom na&nbsp;okamžik se&nbsp;vzpamatujte, Wertře!“ řekla. „Což necítíte, že&nbsp;klamete sebe, že&nbsp;se&nbsp;úmyslně ničíte? Proč právě mne? Wertře! Právě mne, která náležím jinému? Právě tu! Obávám se, obávám, že&nbsp;je&nbsp;to&nbsp;jen nemožnost mě&nbsp;dosáhnout, co&nbsp;způsobuje, že&nbsp;se&nbsp;vám to&nbsp;přání tak zalíbilo.“</span></p>
          <p class="chunk" data-nb-ref-number="133" data-nb-words="104" data-nb-chars="630"><span class="idea" data-nb-ref-number="132" id="idea132" data-nb-words="104" data-nb-chars="630">Vytáhl ruku z&nbsp;její ruky, dívaje se&nbsp;na&nbsp;ni&nbsp;s&nbsp;ustrnulým pohledem nevole. „Moudré, nadmíru moudré,“ zvolal, „je snad Albert autorem té&nbsp;poznámky? Politika, výborná politika!“ – „Je nasnadě,“ odpověděla na&nbsp;to. „A že&nbsp;by&nbsp;opravdu v&nbsp;široširém světě nebylo dívky, která by&nbsp;dovedla splnit přání vašeho srdce? Přemozte se, hledejte ji&nbsp;a&nbsp;přísahám vám, naleznete ji. Dávno mě&nbsp;už&nbsp;leká kvůli vám i&nbsp;kvůli nám, jak jste se&nbsp;od&nbsp;nějaké doby mohl odsoudit k&nbsp;tak omezenému životu. Vzchopte se! Cesta by&nbsp;vás rozptýlila! Jistě vás rozptýlí! Hledejte! Naleznete bytost hodnou veškeré vaší lásky. A&nbsp;pak se&nbsp;vraťte a&nbsp;poznáme vespolek blaho pravého přátelství.“</span></p>
          <p class="chunk" data-nb-ref-number="134" data-nb-words="33" data-nb-chars="212"><span class="idea" data-nb-ref-number="133" id="idea133" data-nb-words="33" data-nb-chars="212">„To byste mohla dát vytisknout,“ řekl a&nbsp;ledově se&nbsp;zasmál „a doporučit k&nbsp;výchovným účelům. Milá Lotto, jen maličké poshovění, všechno se&nbsp;časem poddá.“ – „Jen to&nbsp;jediné, Wertře, nepřicházejte před Štědrým večerem.“</span></p>
          <p class="chunk" data-nb-ref-number="135" data-nb-words="90" data-nb-chars="552"><span class="idea" data-nb-ref-number="134" id="idea134" data-nb-words="90" data-nb-chars="552">Chtěl odpovědět, vtom vešel Albert. Dali si&nbsp;mrazivě dobrý večer a&nbsp;přecházeli rozpačitě vedle sebe, Werther nakousl lhostejný rozhovor, který byl rychle u&nbsp;konce. Albert rovněž, ptal se&nbsp;pak ženy po&nbsp;několika obstarávkách, a&nbsp;když slyšel, že&nbsp;to&nbsp;dosud není vyřízeno, zaryl si&nbsp;do&nbsp;ní&nbsp;špičatými slovy. Wertherovi to&nbsp;mohlo srdce utrhnout. Chtěl odejít, ale nezmohl se&nbsp;na&nbsp;to, a&nbsp;tak to&nbsp;protáhl až&nbsp;do&nbsp;osmi; nevrlosti a&nbsp;nevole stále přibývalo, až&nbsp;prostřeli; Werther sebral klobouk a&nbsp;hůl a&nbsp;Albert mu&nbsp;dal na&nbsp;cestu bezvýznamnou zdvořilůstku: nechce-li povečeřet s&nbsp;nimi.</span></p>
          <p class="chunk" data-nb-ref-number="136" data-nb-words="66" data-nb-chars="386"><span class="idea" data-nb-ref-number="135" id="idea135" data-nb-words="66" data-nb-chars="386">Přišel domů, vzal sluhovi, jenž mu&nbsp;chtěl posvítit, světlo z&nbsp;ruky a&nbsp;vešel sám do&nbsp;svého pokoje. Plakal usedavě, mluvil rozčileně sám se&nbsp;sebou, procházel se&nbsp;prudce po&nbsp;pokoji a&nbsp;vrhl se&nbsp;nakonec v&nbsp;šatech na&nbsp;postel, kde ho&nbsp;nalezl sluha, jenž se&nbsp;kolem jedenácté odvážil vejít, aby se&nbsp;optal, má-li pánovi zout boty. Svolil a&nbsp;nakázal sluhovi, aby druhého dne zrána nevstupoval, dokud ho&nbsp;nezavolá.</span></p>
          <p class="chunk" data-nb-ref-number="137" data-nb-words="37" data-nb-chars="219"><span class="idea" data-nb-ref-number="136" id="idea136" data-nb-words="37" data-nb-chars="219">V&nbsp;pondělí ráno, dne dvacátého prvého prosince, dal se&nbsp;do&nbsp;psaní následujícího dopisu Lottě, jenž po&nbsp;jeho smrti byl nalezen zapečetěný na&nbsp;jeho psacím stole a&nbsp;jí&nbsp;odevzdán. Otisknu jej zde po&nbsp;odstavcích, jak asi byl napsán.</span></p>
          <hr>
          <p class="chunk" data-nb-ref-number="138" data-nb-words="269" data-nb-chars="1546"><span class="idea" data-nb-ref-number="137" id="idea137" data-nb-words="269" data-nb-chars="1546">Jsem rozhodnut, Lotto, zemřu! A&nbsp;to&nbsp;ti&nbsp;píši bez romantické přepjatosti a&nbsp;klidně, zrána toho dne, kdy tě&nbsp;naposledy uvidím. Až&nbsp;budeš toto číst, drahá, budou už&nbsp;pod drnem ostatky neklidného nešťastníka, jenž v&nbsp;posledních okamžicích svého života nezná větší slasti než zabývat se&nbsp;tebou. Prožil jsem strašlivou noc, ale přece také blahodárnou; ona to&nbsp;byla, která mne, kolísajícího, utvrdila v&nbsp;mém rozhodnutí: zemřu. Když jsem se&nbsp;včera od&nbsp;tebe odtrhl, v&nbsp;nejstrašnějším rozbouření smyslů, jak se&nbsp;to&nbsp;všechno sesypalo na&nbsp;mé&nbsp;srdce, jak na&nbsp;mne v&nbsp;tvé blízkosti sáhl strašlivý chlad mého beznadějného, bezútěšného bytí! Sotva jsem se&nbsp;dopotácel do&nbsp;svého pokoje, vrhl jsem se&nbsp;bez sebe na&nbsp;kolena a&nbsp;– ó&nbsp;Bože, dopřáls mi&nbsp;poslední útěchy nejtrpčích slz. A&nbsp;tisíce záměrů, tisíce nápadů mi&nbsp;znělo v&nbsp;duši, až&nbsp;tu&nbsp;nakonec stála, cele a&nbsp;neoblomně, poslední myšlenka, jediná: zemřu! – Ulehl jsem a&nbsp;zrána, když jsem se&nbsp;klidně probudil, stojí tu&nbsp;ještě neotřesena, silná, jak byla, v&nbsp;mém srdci: zemřu! – Není to&nbsp;zoufalství, je&nbsp;to&nbsp;jistota, že&nbsp;jsem dotrpěl a&nbsp;že&nbsp;se&nbsp;pro tebe obětuji; ano, Lotto, proč bych to&nbsp;zamlčoval: jeden z&nbsp;nás tří musí pryč, a&nbsp;tím budu já. Ó&nbsp;drahá, v&nbsp;tom ztrhaném srdci se&nbsp;to&nbsp;vztekle plížilo – zabít tvého muže! – tebe! – sebe! – Budiž tedy! Když vystoupíš na&nbsp;horu za&nbsp;krásného letního večera, vzpomeň si&nbsp;na&nbsp;mne, jak jsem tolikrát přicházel údolím k&nbsp;vám, a&nbsp;pak pohlédni naproti na&nbsp;hřbitov, k&nbsp;mému hrobu, jak vítr v&nbsp;záři zapadajícího slunce běží vysokou travou. – Byl jsem klidný, když jsem začal, a&nbsp;nyní, když si&nbsp;všechno tak živě představuji, pláču jako dítě.</span></p>
          <hr>
          <p class="chunk" data-nb-ref-number="139" data-nb-words="55" data-nb-chars="326"><span class="idea" data-nb-ref-number="138" id="idea138" data-nb-words="55" data-nb-chars="326">K&nbsp;desáté zavolal Werther svého sluhu a&nbsp;při oblékání mu&nbsp;řekl, že&nbsp;za&nbsp;několik dní odcestuje, ať&nbsp;vyklepe šatstvo a&nbsp;ať&nbsp;všechno připraví k&nbsp;balení. Nařídil mu&nbsp;také, aby si&nbsp;všude vyžádal účty, aby se&nbsp;stavil pro několik rozpůjčených knih a&nbsp;aby několika chuďasům, kterým týdně dával almužnu, vyplatil jejich příděl na&nbsp;dva měsíce napřed.</span></p>
          <p class="chunk" data-nb-ref-number="140" data-nb-words="36" data-nb-chars="199"><span class="idea" data-nb-ref-number="139" id="idea139" data-nb-words="36" data-nb-chars="199">Dal si&nbsp;přinést jídlo do&nbsp;pokoje a&nbsp;po&nbsp;obědě si&nbsp;vyjel ven k&nbsp;správcovi; ale nezastihl ho&nbsp;doma. Procházel se&nbsp;zadumaně po&nbsp;zahradě a&nbsp;zdálo se, že&nbsp;chce ještě nakonec na&nbsp;sebe nakupit všechen smutek vzpomínek.</span></p>
          <p class="chunk" data-nb-ref-number="141" data-nb-words="43" data-nb-chars="261"><span class="idea" data-nb-ref-number="140" id="idea140" data-nb-words="43" data-nb-chars="261">Maličké ho&nbsp;nenechaly dlouho na&nbsp;pokoji, pronásledovaly a&nbsp;obskakovaly ho, vyprávěly mu: že&nbsp;až&nbsp;bude zítra a&nbsp;zase zítra a&nbsp;ještě jeden den, pak že&nbsp;si&nbsp;půjdou k&nbsp;Lottě pro ježíška; a&nbsp;vypravovaly mu&nbsp;o&nbsp;učiněných zázracích, které si&nbsp;jejich dětská obrazotvornost slibovala.</span></p>
          <p class="chunk" data-nb-ref-number="142" data-nb-words="59" data-nb-chars="341"><span class="idea" data-nb-ref-number="141" id="idea141" data-nb-words="59" data-nb-chars="341">„Zítra!“ zvolal, „a zase zítra a&nbsp;ještě jeden den!“ A&nbsp;políbil je&nbsp;všechny z&nbsp;celého srdce a&nbsp;chtěl je&nbsp;opustit, když nejmenší ještě prohlásil, že&nbsp;mu&nbsp;něco zašpitá do&nbsp;ouška. Prozradil mu, že&nbsp;starší bratři napsali velká novoroční přání, tákhle veliká, pro tatínka, pro Lottu, pro Alberta a&nbsp;také jedno pro pana Werthera. Na&nbsp;Nový rok je&nbsp;prý odevzdají.</span></p>
          <p class="chunk" data-nb-ref-number="143" data-nb-words="17" data-nb-chars="95"><span class="idea" data-nb-ref-number="142" id="idea142" data-nb-words="17" data-nb-chars="95">To&nbsp;ho&nbsp;přemohlo. Dal každému něco, sedl na&nbsp;koně, pozdravoval tatínka a&nbsp;se&nbsp;slzami v&nbsp;očích odejel.</span></p>
          <p class="chunk" data-nb-ref-number="144" data-nb-words="36" data-nb-chars="224"><span class="idea" data-nb-ref-number="143" id="idea143" data-nb-words="36" data-nb-chars="224">K&nbsp;páté přišel domů, poručil služebné, aby zatopila a&nbsp;oheň udržovala až&nbsp;do&nbsp;noci. Sluhovi nařídil, aby knihy a&nbsp;prádlo uložil dole do&nbsp;kufru a&nbsp;zašil šatstvo. Pak napsal pravděpodobně tento odstavec svého posledního dopisu Lottě:</span></p>
          <p class="chunk" data-nb-ref-number="145" data-nb-words="51" data-nb-chars="276"><span class="idea" data-nb-ref-number="144" id="idea144" data-nb-words="51" data-nb-chars="276">Ty&nbsp;mě&nbsp;nečekáš. Myslíš si, že&nbsp;tě&nbsp;uposlechnu a&nbsp;že&nbsp;tě&nbsp;nenavštívím před Štědrým večerem. Ó, Lotto! Ještě dnes, anebo nikdy už. O&nbsp;Štědrém večeru budeš držet v&nbsp;ruce tento list a&nbsp;budeš se&nbsp;chvít a&nbsp;budeš jej smáčet svými drahými slzami. Chci! Musím! Ó, jak jsem rád, že&nbsp;jsem rozhodnut.</span></p>
          <hr>
          <p class="chunk" data-nb-ref-number="146" data-nb-words="219" data-nb-chars="1260"><span class="idea" data-nb-ref-number="145" id="idea145" data-nb-words="219" data-nb-chars="1260">O&nbsp;půl sedmé šel do&nbsp;Albertova bytu a&nbsp;nalezl Lottu samotnou. Náramně se&nbsp;ulekla jeho návštěvy. Řekla muži mimochodem, že&nbsp;Werther už&nbsp;nepřijde před Štědrým večerem. Albert si&nbsp;dal brzy nato osedlat koně, rozloučil se&nbsp;s&nbsp;ní&nbsp;a&nbsp;řekl, že&nbsp;si&nbsp;zajede k&nbsp;úředníkovi v&nbsp;sousedství, s&nbsp;nímž prý má&nbsp;nějaké řízení. A&nbsp;vypravil se, nedbaje nečasu. Lotta, která věděla, že&nbsp;tuto záležitost už&nbsp;dlouho odsunoval a&nbsp;že&nbsp;se&nbsp;na&nbsp;noc nevrátí domů, pochopila pohříchu až&nbsp;příliš dobře, co&nbsp;značí tato pantomima, a&nbsp;upřímně ji&nbsp;to&nbsp;bolelo. Seděla v&nbsp;své samotě, srdce se&nbsp;jí&nbsp;oblomilo, viděla minulost, uvědomila si&nbsp;svou cenu a&nbsp;svou lásku k&nbsp;muži, jenž nyní místo slibovaného štěstí počínal být křížem jejího života. Vzpomněla si&nbsp;na&nbsp;Werthera. Horšila se&nbsp;na&nbsp;něho, a&nbsp;nenávidět ho&nbsp;přece nedovedla. Byl tu&nbsp;jakýsi tajemný rys, pro který si&nbsp;ho&nbsp;oblíbila od&nbsp;samého začátku jejich styků. A&nbsp;nyní, po&nbsp;tak dlouhé době, po&nbsp;tolika společně prožitých okamžicích byl ovšem dojem z&nbsp;něho nevyhladitelný. Její stísněné srdce si&nbsp;konečně ulevilo v&nbsp;slzách a&nbsp;přešlo pak do&nbsp;tiché melancholie, v&nbsp;níž se&nbsp;čím dál hlouběji ztrácela. Ale jak jí&nbsp;zabušilo srdce, když uslyšela, že&nbsp;Werther stoupá po&nbsp;schodech nahoru a&nbsp;že&nbsp;se&nbsp;venku po&nbsp;ní&nbsp;táže. Bylo pozdě, nemohla se&nbsp;již dát zapřít a&nbsp;přemohla své rozpaky jen zpola, když vstoupil do&nbsp;pokoje.</span></p>
          <p class="chunk" data-nb-ref-number="147" data-nb-words="24" data-nb-chars="145"><span class="idea" data-nb-ref-number="146" id="idea146" data-nb-words="24" data-nb-chars="145">„Nedostál jste slovu!“ zvolala mu&nbsp;vstříc. „Nic jsem neslíbil,“ byla jeho odpověď. „Tak jste měl aspoň splnit mou prosbu, prosbu o&nbsp;klid nás obou.“</span></p>
          <p class="chunk" data-nb-ref-number="148" data-nb-words="84" data-nb-chars="497"><span class="idea" data-nb-ref-number="147" id="idea147" data-nb-words="84" data-nb-chars="497">Zatímco tak mluvila, napadlo ji, že&nbsp;pozve k&nbsp;sobě některé ze&nbsp;svých přítelkyň. Ať&nbsp;jsou svědky jejího rozhovoru s&nbsp;Wertherem; a&nbsp;on&nbsp;je&nbsp;večer musí doprovodit domů, takže se&nbsp;ho&nbsp;zbude v&nbsp;pravý čas. Vracel jí&nbsp;nějaké knihy: tázala se&nbsp;po&nbsp;některých jiných a&nbsp;snažila se, aby se&nbsp;rozhovor, než přijde některá přítelkyně, omezoval na&nbsp;všeobecnosti. Vtom se&nbsp;vrátilo děvče a&nbsp;vyřizovalo, že&nbsp;obě přítelkyně prosí za&nbsp;prominutí, jedna prý má&nbsp;protivnou návštěvu z&nbsp;příbuzenstva, druhé se&nbsp;nechce oblékat a&nbsp;vyjít do&nbsp;té&nbsp;psoty.</span></p>
          <p class="chunk" data-nb-ref-number="149" data-nb-words="57" data-nb-chars="359"><span class="idea" data-nb-ref-number="148" id="idea148" data-nb-words="57" data-nb-chars="359">Nad tím se&nbsp;na&nbsp;několik minut zamyslila, až&nbsp;se&nbsp;pocit její neviny hrdě v&nbsp;ní&nbsp;vzbouřil. Vzdorovala Albertovým vrtochům a&nbsp;čistota jejího srdce jí&nbsp;dala takovou jistotu, že&nbsp;nezavolala děvče, jak původně zamýšlela, k&nbsp;sobě do&nbsp;pokoje, nýbrž, přehravši na&nbsp;klavíru několik menuetů, aby se&nbsp;vzpamatovala a&nbsp;utišila zmatek svého srdce, usedla klidně vedle Werthera na&nbsp;pohovku.</span></p>
          <p class="chunk" data-nb-ref-number="150" data-nb-words="69" data-nb-chars="365"><span class="idea" data-nb-ref-number="149" id="idea149" data-nb-words="69" data-nb-chars="365">„Nemáte u&nbsp;sebe nic ke&nbsp;čtení?“ ptala se. Odpověděl, že&nbsp;ne. „Tam v&nbsp;mé&nbsp;zásuvce,“ začala, „leží váš překlad některých zpěvů z&nbsp;Ossiana, ještě jsem je&nbsp;nečetla. Doufala jsem pořád, že&nbsp;mi&nbsp;je&nbsp;přečtete vy, ale teď už&nbsp;bůhvíjak dlouho nejste vůbec k&nbsp;ničemu.“ Usmál se&nbsp;a&nbsp;došel pro písně, zamrazilo ho, když je&nbsp;vzal do&nbsp;ruky a&nbsp;oči měl plné slz, když do&nbsp;nich nahlédl. Usedl a&nbsp;četl:</span></p>
          <p class="chunk" data-nb-ref-number="151" data-nb-words="72" data-nb-chars="438"><span class="idea" data-nb-ref-number="150" id="idea150" data-nb-words="72" data-nb-chars="438">„Hvězdo zšeřelé noci, krásná se&nbsp;třpytíš na&nbsp;západě. Zářící hlavu z&nbsp;mračna pozvedáš, statná se&nbsp;neseš nad kopcem. Po&nbsp;čem tvé oko slídí na&nbsp;stepi? Bouřlivé vichry ulehly. Bystřina hučí v&nbsp;dáli. Šumné vlny hrají kol vzdálených skal. Bzukot večerních mušek rojí se&nbsp;plání. Nač shlížíš, krásné světlo? Ale ty&nbsp;se&nbsp;usmíváš a&nbsp;jdeš, radostné vlnky lemují tvou tvář a&nbsp;smáčejí líbezné vlasy. Sbohem, paprsku klidu! Zjev se, nádherné světlo Ossianovy duše!</span></p>
          <p class="chunk" data-nb-ref-number="152" data-nb-words="80" data-nb-chars="473"><span class="idea" data-nb-ref-number="151" id="idea151" data-nb-words="80" data-nb-chars="473">A&nbsp;světlo se&nbsp;zjevuje ve&nbsp;své síle. Vidím své zesnulé druhy, na&nbsp;hoře Lora se&nbsp;scházejí, jak za&nbsp;dnů, které už&nbsp;zašly. – Fingal přichází, podoben mlžnému sloupu. A&nbsp;jeho bohatýři s&nbsp;ním. A&nbsp;pohleď, bardové zpěvu! Ulline, v&nbsp;šedinách starče! Statečný Ryno! Alpine, líbezný pěvče! A&nbsp;ty, Minono, ztišeně lkající! – Jak změněni jste, přátelé moji, od&nbsp;slavného kvasu na&nbsp;Selmě! kdy jsme se&nbsp;ucházeli o&nbsp;čest pěvce, jako větérkové jara, kteří střídavě dují, ohýbajíce tiše ševelivou trávu hor.</span></p>
          <p class="chunk" data-nb-ref-number="153" data-nb-words="44" data-nb-chars="261"><span class="idea" data-nb-ref-number="152" id="idea152" data-nb-words="44" data-nb-chars="261">Tu&nbsp;vystoupila Minona v&nbsp;celé své kráse, zrak sklopený k&nbsp;zemi a&nbsp;plačíc. Těžce jí&nbsp;vlály vlasy na&nbsp;nárazech větru, jenž od&nbsp;hory přicházel. – Šero se&nbsp;sneslo do&nbsp;duší hrdin, když pozvedla líbezný hlas; častokrát viděla Salgarův hrob, často chmurné sídlo bělostné Kolmy.</span></p>
          <p class="chunk" data-nb-ref-number="154" data-nb-words="25" data-nb-chars="142"><span class="idea" data-nb-ref-number="153" id="idea153" data-nb-words="25" data-nb-chars="142">Kolma opuštěná na&nbsp;hoře, Kolma líbezně volá. Salgar slíbil, že&nbsp;přijde. Ale pevněji svírá ji&nbsp;noc. Slyšte Kolmu, jak zpívá, sama a&nbsp;sama na&nbsp;kopci!</span></p>
          <h2 id="kolma" class="chunk" data-nb-ref-number="155" data-nb-words="1" data-nb-chars="7"><span class="idea" data-nb-ref-number="154" id="idea154" data-nb-words="1" data-nb-chars="7">[KOLMA]</span></h2>
          <p class="chunk" data-nb-ref-number="156" data-nb-words="17" data-nb-chars="92"><span class="idea" data-nb-ref-number="155" id="idea155" data-nb-words="17" data-nb-chars="92">Je&nbsp;noc. Jsem sama. Na&nbsp;kopci, ztracená v&nbsp;bouři. Vichry na&nbsp;horách vyjí, bystřina hučí se&nbsp;skal!</span></p>
          <p class="chunk" data-nb-ref-number="157" data-nb-words="14" data-nb-chars="82"><span class="idea" data-nb-ref-number="156" id="idea156" data-nb-words="14" data-nb-chars="82">Chýše nemám, která by&nbsp;mě&nbsp;před deštěm ochraňovala, sama jsem, ztracena v&nbsp;bouři hor.</span></p>
          <p class="chunk" data-nb-ref-number="158" data-nb-words="48" data-nb-chars="284"><span class="idea" data-nb-ref-number="157" id="idea157" data-nb-words="48" data-nb-chars="284">Vystup, měsíci, z&nbsp;mlh! Zjevte se, hvězdy noci! Paprsku, buď kdo buď, k&nbsp;místu mne veď, kde můj milý odpočívá, zmožený lovem! Tětivu luku povolil a&nbsp;psi ho&nbsp;hlídají, čenichajíce! Mně však je&nbsp;seděti zde, samotné na&nbsp;skále zarostlého proudu. Hučí bouře a&nbsp;proud, neslyším hlasu svého miláčka.</span></p>
          <p class="chunk" data-nb-ref-number="159" data-nb-words="40" data-nb-chars="219"><span class="idea" data-nb-ref-number="158" id="idea158" data-nb-words="40" data-nb-chars="219">Proč otálí můj Salgar? Zapomněl, co&nbsp;mi&nbsp;slíbil? – Tady je&nbsp;skála, tady strom, tady hučící proud. Řekl jsi, s&nbsp;nocí že&nbsp;přijdeš. Kam, ach, zbloudil můj Salgar? S&nbsp;tebou jsem chtěla prchnout a&nbsp;opustit otce i&nbsp;bratra, ty&nbsp;zpupné.</span></p>
          <p class="chunk" data-nb-ref-number="160" data-nb-words="11" data-nb-chars="74"><span class="idea" data-nb-ref-number="159" id="idea159" data-nb-words="11" data-nb-chars="74">Dávno jsou naše rody nepřáteli, ale my&nbsp;nejsme znepřáteleni, Salgare, slyš!</span></p>
          <p class="chunk" data-nb-ref-number="161" data-nb-words="36" data-nb-chars="204"><span class="idea" data-nb-ref-number="160" id="idea160" data-nb-words="36" data-nb-chars="204">Odmlč se&nbsp;na&nbsp;chvilku, vichře, na&nbsp;chvilku jen se&nbsp;odmlč, proude, aby můj hlas údolím se&nbsp;nesl, aby můj poutník mě&nbsp;uslyšel. Salgare! Kolma tě&nbsp;volá. Tady je&nbsp;strom, tady skála. Salgare, miláčku, tady jsem, tady!</span></p>
          <p class="chunk" data-nb-ref-number="162" data-nb-words="4" data-nb-chars="27"><span class="idea" data-nb-ref-number="161" id="idea161" data-nb-words="4" data-nb-chars="27">Proč nepřicházíš, můj milý?</span></p>
          <p class="chunk" data-nb-ref-number="163" data-nb-words="32" data-nb-chars="196"><span class="idea" data-nb-ref-number="162" id="idea162" data-nb-words="32" data-nb-chars="196">Pohleď, měsíc se&nbsp;zjevuje. Řeka se&nbsp;v&nbsp;údolí třpytí. Skály stoupají k&nbsp;vrcholku, šedivé skály. Jeho však nevidím na&nbsp;hřebenech. Smečka, bouřící před ním, nehlásá jeho příchod. Tady musím sedět, a&nbsp;sama.</span></p>
          <p class="chunk" data-nb-ref-number="164" data-nb-words="85" data-nb-chars="465"><span class="idea" data-nb-ref-number="163" id="idea163" data-nb-words="85" data-nb-chars="465">Ale kdo je&nbsp;to, kdo tam dole na&nbsp;pláni leží? Můj milý? Můj bratr? – Ó, promluvte slovíčko, přátelé! – Neodpovídají. Jak je&nbsp;mi&nbsp;úzko: – Ach, jsou mrtvi. Meče jim zrudly bojem. Ó&nbsp;bratře, bratře! Proč zabils mi&nbsp;mého Salgara? Ó&nbsp;Salgare, proč zabils mi&nbsp;mého bratra? Oba tak zdrávi jste byli! Ó, krásný byls v&nbsp;zástupu pod kopcem, on&nbsp;strašlivý v&nbsp;bitvě. Odpovězte mi! Slyšte, slyšte můj hlas, milení moji! Ale běda, jsou němi. Na&nbsp;věky němi. Jak hlína vychladlá je&nbsp;jejich hruď.</span></p>
          <p class="chunk" data-nb-ref-number="165" data-nb-words="35" data-nb-chars="222"><span class="idea" data-nb-ref-number="164" id="idea164" data-nb-words="35" data-nb-chars="222">Ó, ze&nbsp;skal, z&nbsp;vrcholu zvichřené hory promluvte, duchové mrtvých! Promluvte! Nestrnu hrůzou! Kam jste si&nbsp;odešli odpočinout? V&nbsp;které horské sluji vás najdu? – Neslyším hlásku v&nbsp;šumění větru, odpověď neslyším zavátou v&nbsp;bouři.</span></p>
          <p class="chunk" data-nb-ref-number="166" data-nb-words="91" data-nb-chars="492"><span class="idea" data-nb-ref-number="165" id="idea165" data-nb-words="91" data-nb-chars="492">Sedím tu&nbsp;zbědovaná. A&nbsp;v&nbsp;slzách na&nbsp;jitro čekám. Kopejte hrob, vy&nbsp;přátelé mrtvých, ale nezahazujte ho&nbsp;dříve, než přijdu. Můj život mi&nbsp;mizí jako sen, jako bych tu&nbsp;zůstala sama. Tady chci přebývat se&nbsp;svými přáteli, při proudu zvučné skály. Až&nbsp;přijde noc a&nbsp;vichr se&nbsp;přižene plání, v&nbsp;bouři stát bude můj duch a&nbsp;naříkat bude nad skonem milených přátel. Myslivec v&nbsp;houšti mě&nbsp;uslyší, bát se&nbsp;bude hlasu a&nbsp;bude jej milovat, neboť sladký bude můj hlas, až&nbsp;nad přáteli zalkám – ach, oba mi&nbsp;byli tak drazí!</span></p>
          <p class="chunk" data-nb-ref-number="167" data-nb-words="141" data-nb-chars="790"><span class="idea" data-nb-ref-number="166" id="idea166" data-nb-words="141" data-nb-chars="790">To&nbsp;byl tvůj zpěv, ó&nbsp;Minono, Tormanova něžně zruměněná dcero. Nad Kolmou jsme plakali a&nbsp;temno bylo nám v&nbsp;duši. – Ullin s&nbsp;varytem vystoupil a&nbsp;zpíval, co&nbsp;zpíval Alpin. – Alpinův hlas byl líbezný, Rynova duše plamenný proud. Ale už&nbsp;odpočívali v&nbsp;uzounkém domě a&nbsp;hlasy dozněly v&nbsp;Selmě. – Kdysi Ullin z&nbsp;lovu se&nbsp;vrátil, ještě než rekové padli. Slyšel, jak zpívali o&nbsp;závod. Jejich píseň byla něžná, ale smutná. Naříkali nad smrtí Morara, prvního z&nbsp;hrdin. Jeho duše byla jako duše Fingalova. Jeho meč jako Oskarův meč. – Ale padl a&nbsp;jeho otec zanaříkal a&nbsp;oči sestřiny byly plny slz. Minona měla oči plné slz, skvělého Morara sestra. Ustoupila před Ullinovým zpěvem jako na&nbsp;západě luna, jež předvídá bouři a&nbsp;déšť a&nbsp;skrývá krásnou svou hlavu do&nbsp;mračna. – Udeřil jsem s&nbsp;Ullinem do&nbsp;strun k&nbsp;žalostné písni.</span></p>
          <h2 id="ryno" class="chunk" data-nb-ref-number="168" data-nb-words="1" data-nb-chars="6"><span class="idea" data-nb-ref-number="167" id="idea167" data-nb-words="1" data-nb-chars="6">[RYNO]</span></h2>
          <p class="chunk" data-nb-ref-number="169" data-nb-words="72" data-nb-chars="418"><span class="idea" data-nb-ref-number="168" id="idea168" data-nb-words="72" data-nb-chars="418">Přehnal se&nbsp;vichr a&nbsp;déšť. Zjasněné poledne! Mraky se&nbsp;rozestupují. Spěchajíc slunce ozařuje pahorek. Tak rudě plyne v&nbsp;údolí řeka z&nbsp;hor. Sladký je, proude, tvůj šum, ale sladší je&nbsp;hlas, který slyším. Alpinův je&nbsp;to&nbsp;hlas, nad mrtvým naříkající. Jeho hlava je&nbsp;sehnuta stářím, zrudlé je&nbsp;oko plné slz. Alpine, nádherný pěvče, proč jsi tak sám na&nbsp;mlčící hoře, proč kvílíš, jak zakvílí vichr v&nbsp;lese, jak vlna na&nbsp;vzdáleném břehu?</span></p>
          <h2 id="alpin" class="chunk" data-nb-ref-number="170" data-nb-words="1" data-nb-chars="7"><span class="idea" data-nb-ref-number="169" id="idea169" data-nb-words="1" data-nb-chars="7">[ALPIN]</span></h2>
          <p class="chunk" data-nb-ref-number="171" data-nb-words="44" data-nb-chars="249"><span class="idea" data-nb-ref-number="170" id="idea170" data-nb-words="44" data-nb-chars="249">Své slzy, Ryno, prolévám mrtvým, pro obyvatele hrobů zní můj hlas. Štíhlý jsi na&nbsp;kopci, krásný mezi syny pláně. Ale padneš jako Morar, a&nbsp;na&nbsp;tvou mohylu usedne tesknící. Pahorky na&nbsp;tebe zapomenou, v&nbsp;síni ležet bude tvůj luk a&nbsp;nikdo ho&nbsp;nebude napínat.</span></p>
          <p class="chunk" data-nb-ref-number="172" data-nb-words="137" data-nb-chars="808"><span class="idea" data-nb-ref-number="171" id="idea171" data-nb-words="137" data-nb-chars="808">Rychlý byls, Morare, jako srnec na&nbsp;horách, strašlivý jako oheň na&nbsp;nebi za&nbsp;noci, vichrný byl tvůj hněv. V&nbsp;boji tvůj meč jako blýskavice nad plání. Tvůj hlas byl podoben bystřině po&nbsp;dešti, podoben hromu zeza hor. Mnoho jich padlo rukou tvou, plamenem hněvu strávených. Ale když ses navracel z&nbsp;boje, jak mírné bylo tvé čelo! Jako slunce po&nbsp;bouři byla tvá tvář, jako měsíc zamlklé noci. Klidná byla tvá hruď, jako jezero, když ulehlo bouření vichrů. Těsný je&nbsp;nyní tvůj byt, temné tvé bydlo. Třemi kroky změřím tvůj hrob, ó&nbsp;ty, jenž bývals tak velký! Čtvero balvanů omšelých hlav, toť jediná památka na&nbsp;tebe. Strom bez listí, dlouhé traviny, ve&nbsp;větru ševelící, ukazují lovci hrob mocného Morara. Matky nemáš, aby tě&nbsp;oplakávala, děvčete nemáš se&nbsp;slzami lásky. Mrtva je, která tě&nbsp;zrodila. Mrtva je&nbsp;dcera Morglanova.</span></p>
          <p class="chunk" data-nb-ref-number="173" data-nb-words="84" data-nb-chars="473"><span class="idea" data-nb-ref-number="172" id="idea172" data-nb-words="84" data-nb-chars="473">Ale kdo je&nbsp;to&nbsp;o&nbsp;holi? Čí&nbsp;je&nbsp;to&nbsp;hlava, věkem bílá, čí&nbsp;oko, zrudlé pláčem? Tvůj otec je&nbsp;to, ó&nbsp;Morare! Otec, jenž neměl už&nbsp;syna, krom tebe! Slyšel o&nbsp;tvé slávě v&nbsp;boji; slyšel o&nbsp;rozprášených odpůrcích. Slyšel tvůj věhlas, Morare! Ach, a&nbsp;o&nbsp;tvé ráně neslyšel? Zaplač, Morarův otče, zaplač! Ale tvůj syn tě&nbsp;neuslyší. Hluboký spánek mrtvých, nízká poduška z&nbsp;prachu. Nezaslechne tvého hlasu, neprobudí se&nbsp;voláním. Ó, kdy se&nbsp;v&nbsp;hrobě rozbřeskne ráno, které by&nbsp;velelo spícímu: vzbuď se!</span></p>
          <p class="chunk" data-nb-ref-number="174" data-nb-words="40" data-nb-chars="235"><span class="idea" data-nb-ref-number="173" id="idea173" data-nb-words="40" data-nb-chars="235">Sbohem buď, nejšlechetnější z&nbsp;lidí, dobyvateli v&nbsp;poli. Ale už&nbsp;nikdy tě&nbsp;pole neuzří, nikdy se&nbsp;šerý les už&nbsp;nerozhoří leskem tvé oceli. Syna jsi nezůstavil, ale zpěv tvé jméno zachová. Budoucí časy o&nbsp;tobě uslyší, uslyší o&nbsp;padlém Morarovi.</span></p>
          <p class="chunk" data-nb-ref-number="175" data-nb-words="77" data-nb-chars="482"><span class="idea" data-nb-ref-number="174" id="idea174" data-nb-words="77" data-nb-chars="482">Hlasitě se&nbsp;rozezvučela tesknota hrdinů, nejhlasitěji Arminův rozryvný vzdech. Připomíná mu&nbsp;to&nbsp;synovu smrt: Padl za&nbsp;dnů svého mládí. Karmor seděl poblíže hrdiny, kníže hlaholného Galmalu. Proč vzlyká Armin? řekl, k&nbsp;čemu tu&nbsp;pláč? Což nezní píseň a&nbsp;zpěv, aby duše roztála a&nbsp;okřála? Je&nbsp;jako něžná mlha, jež stoupajíc z&nbsp;jezera, sprchává do&nbsp;údolí a&nbsp;kvetoucí kvítí svlažuje; ale slunce zas přichází, silné slunce, a&nbsp;mlhy se&nbsp;ztratily. Proč tolik běduješ, Armine, pane Gormy, vlnami smáčené?</span></p>
          <p class="chunk" data-nb-ref-number="176" data-nb-words="101" data-nb-chars="654"><span class="idea" data-nb-ref-number="175" id="idea175" data-nb-words="101" data-nb-chars="654">Běduji! Ano, běduji, a&nbsp;věru že&nbsp;malá není příčina mého žalu. – Karmore, nikdy jsi syna neztratil, nikdy jsi kvetoucí dcery nepozbyl! Kolgar statečný žije a&nbsp;žije Arrnira, nejkrásnější všech dívčin. Rozkvétají ratolesti tvého domu, ó&nbsp;Karmore, ale Armin je&nbsp;poslední svého rodu. Temné je&nbsp;tvé lože, ó&nbsp;Dauro, dusný tvůj spánek v&nbsp;hrobě. Kdy se&nbsp;probudíš se&nbsp;svými zpěvy, se&nbsp;svým lahodným hlasem, kdy? Vzhůru, větrové jeseně, vzhůru! Zabuřte ztemnělou plání! Bystřiny, zuřte! Zavyjte, vichrové v&nbsp;temeni dubů! Ztrhanými mračny procházej, ukazuj měsíci zsinalou tvář! Strašlivou noc mi&nbsp;připomeň, kdy zahynuly mé&nbsp;děti, kdy Arindal mohutný padl, Daura, miláček, odešla.</span></p>
          <p class="chunk" data-nb-ref-number="177" data-nb-words="58" data-nb-chars="335"><span class="idea" data-nb-ref-number="176" id="idea176" data-nb-words="58" data-nb-chars="335">Dauro, má&nbsp;dcero, krásná bylas, krásná jak luna nad horami furskými, bílá jak padlý sníh, sladká jako vánek. Arindale, byl silný tvůj luk, rychlý tvůj oštěp v&nbsp;poli, jako mlha nad vlnou byl tvůj zrak, plamenným mračnem v&nbsp;bouři tvůj štít. Armar, válečník slavný, přišel a&nbsp;o&nbsp;Dauru se&nbsp;ucházel. Neodolala. V&nbsp;štěstí doufali ti, kdož jí&nbsp;přáli.</span></p>
          <p class="chunk" data-nb-ref-number="178" data-nb-words="58" data-nb-chars="368"><span class="idea" data-nb-ref-number="177" id="idea177" data-nb-words="58" data-nb-chars="368">Zanevřel hněvem Erath, Odgalův syn, neboť jeho bratr Armarem zabit ležel. Přišel, převlečen za&nbsp;námořníka. Lepý byl na&nbsp;vlnách jeho člun. Bílé kadeře věkem; klidna zvážněla tvář. Dívko nejlíbeznější, řekl, krásná dceruško Arminova! Při skále tam, opodál v&nbsp;moři, kde na&nbsp;stromě červený plod se&nbsp;skví, tam Armar čeká na&nbsp;Dauru. Přicházím, abych mu&nbsp;lásku provázel vlnami moře.</span></p>
          <p class="chunk" data-nb-ref-number="179" data-nb-words="31" data-nb-chars="175"><span class="idea" data-nb-ref-number="178" id="idea178" data-nb-words="31" data-nb-chars="175">Daura jde za&nbsp;ním a&nbsp;po&nbsp;Armaru volá. Ale nic jí&nbsp;neodpovídalo než ozvěna skály. Armare, miláčku, miláčku, proč mě&nbsp;tak strašíš? Slyš mě, Arnathův synu, slyš! Daura tě&nbsp;volá! Daura!</span></p>
          <p class="chunk" data-nb-ref-number="180" data-nb-words="23" data-nb-chars="136"><span class="idea" data-nb-ref-number="179" id="idea179" data-nb-words="23" data-nb-chars="136">Erath, zrádce, se&nbsp;smíchem k&nbsp;břehu jí&nbsp;prchal. Pozvedla hlas a&nbsp;volala otce a&nbsp;bratra. Arindale! Armine! Což nikdo není, kdo zachrání Dauru?</span></p>
          <p class="chunk" data-nb-ref-number="181" data-nb-words="48" data-nb-chars="270"><span class="idea" data-nb-ref-number="180" id="idea180" data-nb-words="48" data-nb-chars="270">Její hlas přes moře přišel. Arindal, syn můj, sestoupil s&nbsp;kopce, hrozivý s&nbsp;kořistí lovu. Šípy mu&nbsp;po&nbsp;boku řinčely. Luk nesl v&nbsp;ruce. Pět šedočerných fen běželo s&nbsp;ním. Eratha troufalého viděl na&nbsp;břehu, jal ho&nbsp;a&nbsp;přivázal k&nbsp;dubu. Pevně ovinul jeho boky. Stonem naplnil větry.</span></p>
          <p class="chunk" data-nb-ref-number="182" data-nb-words="56" data-nb-chars="331"><span class="idea" data-nb-ref-number="181" id="idea181" data-nb-words="56" data-nb-chars="331">Arindal na&nbsp;moře vyjel v&nbsp;člunu, aby Dauru k&nbsp;pobřeží odvezl. Armar přišel; rozlícen vystřelil šedivě okřídlený šíp. Zazněl a&nbsp;hluboko zajel do&nbsp;tvého srdce, Arindale, můj synu! Místo Eratha, zrádce, zhynul jsi ty. Loď doplula k&nbsp;skále. Pod ní&nbsp;se&nbsp;zhroutil a&nbsp;umřel. Jak zabědovalas, ó&nbsp;Dauro, když u&nbsp;tvých nohou proudila krev tvého bratra.</span></p>
          <p class="chunk" data-nb-ref-number="183" data-nb-words="23" data-nb-chars="134"><span class="idea" data-nb-ref-number="182" id="idea182" data-nb-words="23" data-nb-chars="134">Vlny roztříští člun. Armar se&nbsp;do&nbsp;moře vrhá, aby Dauru zachránil, anebo zhynul. S&nbsp;pahorku prudký vichr do&nbsp;vln vpad: tonul a&nbsp;nevyplaval.</span></p>
          <p class="chunk" data-nb-ref-number="184" data-nb-words="85" data-nb-chars="472"><span class="idea" data-nb-ref-number="183" id="idea183" data-nb-words="85" data-nb-chars="472">Avšak na&nbsp;skále, o&nbsp;niž se&nbsp;lámaly vlny, slyšel jsem dceřino lkáni. Mnoho a&nbsp;hlasitě křičela. Ale otec ji&nbsp;nezachránil. Celou noc jsem na&nbsp;břehu prostál, viděl jsem ji&nbsp;v&nbsp;chabém záblesku luny, po&nbsp;celou noc jsem slyšel její křik. A&nbsp;vichr řval a&nbsp;ostrými šlehy do&nbsp;boku hory bil déšť. Zeslábl její hlas, než přišlo ráno. Zmírala jako večerní vánek v&nbsp;travinách skal. Zemřela, bídou zdrcena, a&nbsp;Armina samotného zůstavila. Ta&nbsp;tam je&nbsp;má&nbsp;síla v&nbsp;boji, ta&nbsp;tam má&nbsp;chlouba mezi dívkami všemi.</span></p>
          <p class="chunk" data-nb-ref-number="185" data-nb-words="33" data-nb-chars="217"><span class="idea" data-nb-ref-number="184" id="idea184" data-nb-words="33" data-nb-chars="217">Když horské vichry přicházejí, když severák nadzvedá vlny, na&nbsp;břehu sedávám v&nbsp;rachotu vln a&nbsp;hledím k&nbsp;strašlivé skále. Často, když měsíc zapadá, vidím duchy svých dětí. Průsvitné, v&nbsp;truchlivé svornosti, kráčejí spolu.“</span></p>
          <p class="chunk" data-nb-ref-number="186" data-nb-words="99" data-nb-chars="616"><span class="idea" data-nb-ref-number="185" id="idea185" data-nb-words="99" data-nb-chars="616">Proud slz, vytrysklý z&nbsp;Lottčiných očí a&nbsp;uvolňující úzkost jejího srdce, zastavil Wertherův zpěv. Odmrštil papír, uchopil její ruku a&nbsp;usedavě se&nbsp;rozplakal. Lotta se&nbsp;opřela o&nbsp;druhou a&nbsp;skrývala oči v&nbsp;kapesníku: byli strašlivě rozrušeni. Cítili vlastní bídu v&nbsp;osudu hrdin, cítili ji&nbsp;družně a&nbsp;jejich slzy je&nbsp;spojily. Wertherovy rty a&nbsp;oči žhnuly na&nbsp;Lottčině paži. Mráz jí&nbsp;zalomcoval. Chtěla utéci. Ale bol a&nbsp;soucit na&nbsp;ni&nbsp;dolehly jako olovo. Těžce oddychovala a&nbsp;chtěla se&nbsp;vzpamatovat. Prosila ho, vzlykajíc, aby pokračoval, prosila mocně, jako nebe. Werther se&nbsp;třásl. Srdce mu&nbsp;pukalo. Zdvihl rukopis a&nbsp;zlomeným hlasem četl:</span></p>
          <p class="chunk" data-nb-ref-number="187" data-nb-words="47" data-nb-chars="256"><span class="idea" data-nb-ref-number="186" id="idea186" data-nb-words="47" data-nb-chars="256">„Proč mě&nbsp;budíš, vánku jara? Laškuješ a&nbsp;říkáš: krůpějí nebes tě&nbsp;orosím. Ale blízek je&nbsp;čas mého uvadnutí, blízek vichr, který mé&nbsp;listy serve. Zítra přijde poutník, přijde, kdo mě&nbsp;viděl v&nbsp;mé&nbsp;kráse – po&nbsp;širém poli mě&nbsp;hledat bude jeho zrak, a&nbsp;už&nbsp;mne nenalezne.“</span></p>
          <p class="chunk" data-nb-ref-number="188" data-nb-words="223" data-nb-chars="1324"><span class="idea" data-nb-ref-number="187" id="idea187" data-nb-words="223" data-nb-chars="1324">Celá tíha těchto slov dolehla na&nbsp;nešťastníka. Vrhl se&nbsp;Lottě k&nbsp;nohám, zoufale uchopil její ruce, tlačil si&nbsp;je&nbsp;do&nbsp;očí a&nbsp;přitiskl je&nbsp;k&nbsp;čelu. A&nbsp;zdálo se, jako by&nbsp;jí&nbsp;duší prolétla předtucha jeho strašlivého záměru. Smysly ji&nbsp;přecházely, tiskla mu&nbsp;ruce, přitiskla je&nbsp;k&nbsp;prsům, tesknotou rozrušena sklonila se&nbsp;k&nbsp;němu a&nbsp;jejich hořící tváře se&nbsp;dotkly. Svět se&nbsp;pod nimi propadal: ovíjel ji&nbsp;pažemi, přitiskl ji&nbsp;k&nbsp;hrudi a&nbsp;pokrýval zuřivými polibky její vibrující rty, které chtěly promluvit. „Wertře!“ zvolala přiškrceným hlasem a&nbsp;odvrátila se. „Wertře!“ a&nbsp;chabou rukou odstrkovala jeho hruď. „Wertře!“ zvolala zmužilým tónem ušlechtilého srdce. Neodolal, pustil ji&nbsp;z&nbsp;objetí a&nbsp;jako pominutý se&nbsp;jí&nbsp;vrhl k&nbsp;nohám. Trhla sebou a&nbsp;v&nbsp;úzkostném zmatení, třesouc se&nbsp;mezi láskou a&nbsp;hněvem, řekla: „To bylo naposledy! Wertře! Už&nbsp;mě&nbsp;neuvidíte!“ A&nbsp;s&nbsp;pohledem nejsytější lásky na&nbsp;ubožáka odběhla do&nbsp;druhého pokoje a&nbsp;zamkla za&nbsp;sebou. Werther za&nbsp;ní&nbsp;napřáhl ruce, ale netroufal si&nbsp;ji&nbsp;zadržet. Ležel na&nbsp;zemi, hlava na&nbsp;pohovce. Tak setrval déle než půl hodiny, až&nbsp;ho&nbsp;šramot probudil. Byla to&nbsp;služka, která přišla prostřít. Pobíhal po&nbsp;pokoji, a&nbsp;když zase osaměl, přistoupil ke&nbsp;dveřím pokojíčku a&nbsp;tiše volal: „Lotto! Lotto! jediné slůvko, jen sbohem!“ Mlčela, čekal – a&nbsp;žadonil – a&nbsp;čekal. Pak se&nbsp;odtrhl ode dveří a&nbsp;zvolal: „Buď sbohem, Lotto! Na&nbsp;věky sbohem!“</span></p>
          <p class="chunk" data-nb-ref-number="189" data-nb-words="64" data-nb-chars="369"><span class="idea" data-nb-ref-number="188" id="idea188" data-nb-words="64" data-nb-chars="369">Přišel k&nbsp;městské bráně. Stráže ho&nbsp;znaly a&nbsp;pustily ho&nbsp;mlčky. Sněžilo a&nbsp;dštilo. Teprv k&nbsp;jedenácté zase zabušil. Když se&nbsp;Werther vrátil domů, všiml si&nbsp;sluha, že&nbsp;mu&nbsp;chybí klobouk. Netroufal si&nbsp;nic říci a&nbsp;svlékl ho; všechno bylo promoklé. Klobouk později našli na&nbsp;skále, svažující se&nbsp;do&nbsp;údolí, a&nbsp;je&nbsp;nepochopitelné, jak ji&nbsp;v&nbsp;takové temné, sychravé noci slezl, aniž se&nbsp;zřítil.</span></p>
          <p class="chunk" data-nb-ref-number="190" data-nb-words="22" data-nb-chars="128"><span class="idea" data-nb-ref-number="189" id="idea189" data-nb-words="22" data-nb-chars="128">Ulehl a&nbsp;dlouho spal. Když mu&nbsp;sluha příštího rána na&nbsp;zavolání přinesl kávu, viděl, že&nbsp;píše. Napsal v&nbsp;dopisu Lottě tento odstavec:</span></p>
          <p class="chunk" data-nb-ref-number="191" data-nb-words="250" data-nb-chars="1408"><span class="idea" data-nb-ref-number="190" id="idea190" data-nb-words="250" data-nb-chars="1408">Naposledy, naposledy otvírám oči. Neuvidí už&nbsp;slunce: kalný, mlhavý den je&nbsp;zakrývá. Truchli tedy, přírodo! Tvůj syn, tvůj přítel, tvůj milenec se&nbsp;blíží svému konci. Lotto, je&nbsp;to&nbsp;pocit, který nemá sobě rovného (a přece je&nbsp;nejpodobnější mlžnému snění), řekneš-li si: to&nbsp;je&nbsp;poslední jitro. Poslední! Lotto, nemám dost sil, abych pochopil slovo: poslední! Což tu&nbsp;nestojím ve&nbsp;vší síle, a&nbsp;zítra budu bezvládně natažen na&nbsp;zemi. Zemřít! Co&nbsp;je&nbsp;to? Pohleď, sníme, když mluvíme o&nbsp;smrti. Viděl jsem leckoho umírat, ale tak omezený je&nbsp;člověk, že&nbsp;ani nedovede pochopit začátek konce svého bytí. Teď ještě svůj, tvůj! Tvůj! Ó&nbsp;milovaná! A&nbsp;po&nbsp;chvilce – odloučeni, rozvedeni – snad na&nbsp;věky. – Ne, Lotto, ne&nbsp;– jak mohu zhynout já, jak ty! Vždyť jsme! – Zhynout! – Co&nbsp;je&nbsp;to? Zase jen slovo! Prázdný zvuk, jenž mi&nbsp;nic neříká. – Mrtev, Lotto! Zakopán do&nbsp;chladné země, tak těsně, tak temně! – Měl jsem přítelkyni, ta&nbsp;mi&nbsp;byla vším, když jsem byl nezkušený mladíček. Umřela. Šel jsem za&nbsp;její rakví a&nbsp;stál jsem nad jejím hrobem. Jak spouštěli truhlu a&nbsp;vrzavá lana s&nbsp;ní&nbsp;sjela dolů a&nbsp;zase se&nbsp;vrátila nahoru, a&nbsp;jak první lopata hlíny se&nbsp;skutálela dolů a&nbsp;schrána pod dopadem úzkostně zaduněla a&nbsp;duněla temně a&nbsp;temněji, až&nbsp;byla všecka pokryta! – Zhroutil jsem se&nbsp;u&nbsp;hrobu – Byl jsem dojat, otřesen, přestrašen, rozerván v&nbsp;nejvnitřnější duši, ale nevěděl jsem, co&nbsp;se&nbsp;se&nbsp;mnou děje – co&nbsp;se&nbsp;se&nbsp;mnou bude dít – Zemřít! Hrob! Nerozumím těm slovům!</span></p>
          <p class="chunk" data-nb-ref-number="192" data-nb-words="49" data-nb-chars="296"><span class="idea" data-nb-ref-number="191" id="idea191" data-nb-words="49" data-nb-chars="296">Odpusť mi, odpusť! Včera! Kéž to&nbsp;byl poslední okamžik mého života! Anděle! Poprvé, poprvé zcela bez pochyb nejvnitřnějším nitrem mi&nbsp;prochvěla tato slast: ona mě&nbsp;miluje! Miluje mě. Na&nbsp;mých rtech ještě žhne svatý oheň, jenž proudil z&nbsp;tvých, nová vroucí slast vešla do&nbsp;mého srdce. Odpusť mi, odpusť!</span></p>
          <p class="chunk" data-nb-ref-number="193" data-nb-words="40" data-nb-chars="227"><span class="idea" data-nb-ref-number="192" id="idea192" data-nb-words="40" data-nb-chars="227">Ach, věděl jsem, že&nbsp;mě&nbsp;miluješ, věděl jsem to&nbsp;hned po&nbsp;prvních oduševnělých pohledech, po&nbsp;prvním stisku ruky. A&nbsp;přece, když jsem tě&nbsp;zas opustil, když jsem viděl Alberta po&nbsp;tvém boku, tu&nbsp;jsem si&nbsp;opět zoufal v&nbsp;horečných pochybách.</span></p>
          <p class="chunk" data-nb-ref-number="194" data-nb-words="57" data-nb-chars="340"><span class="idea" data-nb-ref-number="193" id="idea193" data-nb-words="57" data-nb-chars="340">Vzpomínáš si&nbsp;na&nbsp;květiny, kterés mi&nbsp;poslala, kdyžs mi&nbsp;tenkrát v&nbsp;té&nbsp;proklaté společnosti nemohla ani slůvka říci, ani ruky podat! Celou noc jsem před nimi proklečel a&nbsp;byly mi&nbsp;pečetí tvé lásky. Ale ach, tyto dojmy přešly, tak jako z&nbsp;duše věřícího ponenáhlu mizí pocit boží milosti, která mu&nbsp;sytou náplní svatě zjevenými znameními byla udělena.</span></p>
          <p class="chunk" data-nb-ref-number="195" data-nb-words="49" data-nb-chars="260"><span class="idea" data-nb-ref-number="194" id="idea194" data-nb-words="49" data-nb-chars="260">Všechno to&nbsp;je&nbsp;pomíjející – ale ani věčnost neuhasí žhavý život, jehož jsem se&nbsp;včera napil z&nbsp;tvých rtů, jehož jsem pln. Ona mě&nbsp;miluje! Tato ruka ji&nbsp;objímala, tyto rty se&nbsp;třásly na&nbsp;jejích, tato ústa blábolila na&nbsp;jejích ústech. Je&nbsp;má. Jsi má! Ano, Lotto, na&nbsp;věky!</span></p>
          <p class="chunk" data-nb-ref-number="196" data-nb-words="103" data-nb-chars="511"><span class="idea" data-nb-ref-number="195" id="idea195" data-nb-words="103" data-nb-chars="511">A&nbsp;to, že&nbsp;je&nbsp;Albert tvůj muž? Muž? – Na&nbsp;tomto světě snad – A&nbsp;na&nbsp;tomto světě je&nbsp;to&nbsp;hřích, že&nbsp;tě&nbsp;miluji, že&nbsp;bych tě&nbsp;chtěl vyrvat z&nbsp;jeho objetí a&nbsp;strhnout do&nbsp;svého. Hřích? Dobrá. Ztrestám se&nbsp;za&nbsp;něj; ve&nbsp;vší nebeské slasti jsem ho&nbsp;ochutnal, toho hříchu, vsál jsem sílu a&nbsp;lék všeho života do&nbsp;srdce, od&nbsp;oné chvíle jsi má! Má, Lotto! Jdu napřed! Jdu k&nbsp;svému otci, k&nbsp;tvému otci, tomu si&nbsp;postěžuji; a&nbsp;on&nbsp;mě&nbsp;utěší, než přijdeš; a&nbsp;já&nbsp;ti&nbsp;poletím vstříc a&nbsp;uchopím tě; a&nbsp;zůstanu s&nbsp;tebou před tváří Nekonečného ve&nbsp;věčném objetí.</span></p>
          <p class="chunk" data-nb-ref-number="197" data-nb-words="30" data-nb-chars="178"><span class="idea" data-nb-ref-number="196" id="idea196" data-nb-words="30" data-nb-chars="178">Nesním, netápám v&nbsp;dohadech! Blízko hrobu se&nbsp;mi&nbsp;rozbřesklo. Budeme, shledáme se! Tvou matku uvidíme! Já&nbsp;ji&nbsp;uvidím, naleznu ji&nbsp;a&nbsp;ze&nbsp;všeho se&nbsp;jí&nbsp;vyzpovídám. Tvou matku! Tvou podobu!</span></p>
          <hr>
          <p class="chunk" data-nb-ref-number="198" data-nb-words="29" data-nb-chars="164"><span class="idea" data-nb-ref-number="197" id="idea197" data-nb-words="29" data-nb-chars="164">K&nbsp;jedenácté ptal se&nbsp;Werther sluhy, vrátil-li se&nbsp;Albert domů. Sluha řekl: ano, viděl prý, jak tam odváděli jeho koně. Nato mu&nbsp;dá&nbsp;pán otevřenou cedulku, na&nbsp;níž stálo:</span></p>
          <p class="chunk" data-nb-ref-number="199" data-nb-words="14" data-nb-chars="84"><span class="idea" data-nb-ref-number="198" id="idea198" data-nb-words="14" data-nb-chars="84">„Nepůjčil byste mi&nbsp;laskavě k&nbsp;cestě, na&nbsp;kterou se&nbsp;chystám, své pistole? Žijte blaze!“</span></p>
          <p class="chunk" data-nb-ref-number="200" data-nb-words="189" data-nb-chars="1163"><span class="idea" data-nb-ref-number="199" id="idea199" data-nb-words="189" data-nb-chars="1163">Ubohá paní málo spala poslední noc. Její krev se&nbsp;horečně bouřila a&nbsp;tisíceré pocity drásaly jí&nbsp;srdce. Proti své vůli cítila hluboko v&nbsp;prsou žár Wertherova objetí a&nbsp;zároveň se&nbsp;jí&nbsp;dny její prosté nevinnosti, bezstarostné důvěry v&nbsp;sebe jevily dvojnásob krásné. Už&nbsp;napřed se&nbsp;bála pohledů svého muže a&nbsp;jeho polomrzutých, polosměšných otázek, až&nbsp;se&nbsp;doví o&nbsp;Wertherově návštěvě; nikdy se&nbsp;nepřetvařovala, nikdy nezalhala, a&nbsp;nyní poprvé nebylo zbytí. Odpor a&nbsp;rozpaky, jakých při tom zakoušela, vinu v&nbsp;jejích očích ještě zvětšovaly. A&nbsp;přece nedovedla ani zanevřít na&nbsp;původce toho všeho, ani si&nbsp;slíbit, že&nbsp;ho&nbsp;už&nbsp;nikdy neuvidí. Plakala do&nbsp;rána, až&nbsp;upadla do&nbsp;mdlobného spánku. Sotva se&nbsp;probrala a&nbsp;oblékla, vrátil se&nbsp;její muž, jehož přítomnost jí&nbsp;poprvé byla naprosto nesnesitelná. A&nbsp;protože se&nbsp;bála, že&nbsp;objeví, jaká je&nbsp;nevyspalá, uplakaná a&nbsp;přepadlá, stala se&nbsp;ještě zmatenější a&nbsp;přivítala ho&nbsp;zuřivým objetím, které bylo spíše výrazem úleku a&nbsp;lítosti než prudké radosti. A&nbsp;právě tím vzbudila Albertovu pozornost; ptal se&nbsp;jí&nbsp;zcela suše, rozlomiv několik balíků a&nbsp;dopisů, nepřihodilo-li se&nbsp;jinak nic a&nbsp;nebyl-li tu&nbsp;nikdo. Odpověděla mu&nbsp;zajíkavě, že&nbsp;Werther tu&nbsp;včera hodinku pobyl. –</span></p>
          <p class="chunk" data-nb-ref-number="201" data-nb-words="124" data-nb-chars="726"><span class="idea" data-nb-ref-number="200" id="idea200" data-nb-words="124" data-nb-chars="726">„Ten ví, kdy přijít!“ řekl a&nbsp;odešel do&nbsp;svého pokoje. Lotta čtvrt hodiny zůstala sama. Přítomnost muže, kterého milovala a&nbsp;ctila, zapůsobila na&nbsp;ni&nbsp;novým dojmem. Rozpomněla se&nbsp;na&nbsp;všechnu jeho dobrotu, šlechetnost a&nbsp;lásku a&nbsp;kárala se, že&nbsp;se&nbsp;mu&nbsp;tak hanebně odvděčila. Neznámý pocit ji&nbsp;pudil, aby šla za&nbsp;ním. Sebrala svou práci, jak činívala, odešla do&nbsp;jeho pokoje a&nbsp;tázala se, nepotřebuje-li nic. Odpověděl: „Nic!“ a&nbsp;stoupl si&nbsp;k&nbsp;pultu, aby psal; Lotta usedla k&nbsp;ruční práci. Hodinu tak prostáli a&nbsp;proseděli vedle sebe; když Albert konečně několikrát prošel pokojem a&nbsp;Lotta ho&nbsp;oslovila, aniž si&nbsp;toho valně všímal, ba&nbsp;když si&nbsp;zase stoupl k&nbsp;pultu, zmocnila se&nbsp;jí&nbsp;tesknota, která byla tím trapnější, že&nbsp;ji&nbsp;chtěla skrýt a&nbsp;spolykat slzy.</span></p>
          <p class="chunk" data-nb-ref-number="202" data-nb-words="24" data-nb-chars="151"><span class="idea" data-nb-ref-number="201" id="idea201" data-nb-words="24" data-nb-chars="151">Příchod Wertherova hocha ji&nbsp;uvedl do&nbsp;největších rozpaků. Odevzdal cedulku Albertovi, jenž se&nbsp;docela chladně obrátil k&nbsp;paní a&nbsp;řekl: „Dej mu&nbsp;ty&nbsp;pistole!“</span></p>
          <p class="chunk" data-nb-ref-number="203" data-nb-words="155" data-nb-chars="903"><span class="idea" data-nb-ref-number="202" id="idea202" data-nb-words="155" data-nb-chars="903">„Že mu&nbsp;přeji šťastnou cestu,“ řekl hochovi. To&nbsp;do&nbsp;ní&nbsp;udeřilo jako hrom. Vrávoravě vstala. Nevěděla, co&nbsp;se&nbsp;s&nbsp;ní&nbsp;děje. Pomalu popošla k&nbsp;stěně, třesouc se&nbsp;je&nbsp;sňala, oprášila je&nbsp;a&nbsp;váhala, a&nbsp;byla by&nbsp;ještě otálela dlouho, kdyby ji&nbsp;Albert tázavým pohledem: „Tak co&nbsp;je?“ nebyl pobídl. Dala sluhovi neblahou zbraň a&nbsp;nevypravila ze&nbsp;sebe půl slůvka, a&nbsp;když byl z&nbsp;domu, složila svou práci a&nbsp;nevýslovně sklíčena odešla do&nbsp;svého pokoje. Srdce jí&nbsp;prorokovalo hrůzu nad hrůzu. Hned se&nbsp;chtěla svému muži vrhnout k&nbsp;nohám, všechno mu&nbsp;zjevit, příběh včerejšího večera, svou vinu a&nbsp;své obavy. Hned zase nevěděla, jak by&nbsp;to&nbsp;dopadlo, a&nbsp;už&nbsp;dokonce nemohla doufat, že&nbsp;by&nbsp;přemluvila muže k&nbsp;tomu, aby došel k&nbsp;Wertherovi. Prostřelo se. Dobrá přítelkyně, která se&nbsp;přišla jenom na&nbsp;něco přeptat a&nbsp;kterou Lotta už&nbsp;nepustila, měla tu&nbsp;zásluhu, že&nbsp;hovor při stole byl snesitelný: nutili se&nbsp;do&nbsp;řeči, mluvilo se, vypravovalo se, zapomínali.</span></p>
          <p class="chunk" data-nb-ref-number="204" data-nb-words="29" data-nb-chars="156"><span class="idea" data-nb-ref-number="203" id="idea203" data-nb-words="29" data-nb-chars="156">Hoch přišel s&nbsp;pistolemi k&nbsp;Wertherovi, jenž je&nbsp;nadšeně popadl, když zvěděl, že&nbsp;mu&nbsp;je&nbsp;dala Lotta. Poručil si&nbsp;chléb a&nbsp;víno, poslal hocha k&nbsp;obědu, usedl a&nbsp;psal:</span></p>
          <p class="chunk" data-nb-ref-number="205" data-nb-words="98" data-nb-chars="539"><span class="idea" data-nb-ref-number="204" id="idea204" data-nb-words="98" data-nb-chars="539">Prošly tvýma rukama, oprášilas je, líbám je&nbsp;tisíckrát, ty&nbsp;ses jich dotkla. A&nbsp;ty, duchu na&nbsp;nebi, přeješ mému záměru! A&nbsp;ty, Lotto, mi&nbsp;podáváš nástroj, ty, z&nbsp;jejíchž rukou jsem toužil přijmout smrt a&nbsp;od&nbsp;níž ji&nbsp;nyní přijímám. Ó, vyptával jsem se&nbsp;svého chlapce, chvěla ses, kdyžs mu&nbsp;je&nbsp;podávala, ale sbohem jsi neřekla. – Běda, běda! – Neřekla jsi sbohem! – Že&nbsp;bys na&nbsp;mne zanevřela pro ten okamžik, jenž mě&nbsp;navždy připoutal k&nbsp;tobě? Lotto, ani tisíciletí nezahladí jeho stopu. A&nbsp;já&nbsp;to&nbsp;cítím, nemůžeš mít nenávist k&nbsp;tomu, kdo pro tebe tolik hoří.</span></p>
          <hr>
          <p class="chunk" data-nb-ref-number="206" data-nb-words="42" data-nb-chars="255"><span class="idea" data-nb-ref-number="205" id="idea205" data-nb-words="42" data-nb-chars="255">Po&nbsp;jídle nařídil chlapci, aby dočista všechno zabalil; roztrhal mnoho papíru; odešel a&nbsp;vyrovnal ještě drobné dluhy. Vrátil se&nbsp;domů a&nbsp;zase odešel. Vyšel před bránu, nedbaje deště, do&nbsp;hraběcí zahrady, pustil se&nbsp;hlouběji do&nbsp;kraje, vrátil se&nbsp;s&nbsp;večerem a&nbsp;psal:</span></p>
          <p class="chunk" data-nb-ref-number="207" data-nb-words="34" data-nb-chars="194"><span class="idea" data-nb-ref-number="206" id="idea206" data-nb-words="34" data-nb-chars="194">Viléme, viděl jsem naposled pole a&nbsp;les a&nbsp;nebesa. Také ty&nbsp;buď sbohem! Milá maminko, odpusťte mi! Utěš ji, Viléme. Bůh vám žehnej. Mé&nbsp;věci jsou vesměs v&nbsp;pořádku. Sbohem! Shledáme se, a&nbsp;radostněji.</span></p>
          <hr>
          <p class="chunk" data-nb-ref-number="208" data-nb-words="44" data-nb-chars="257"><span class="idea" data-nb-ref-number="207" id="idea207" data-nb-words="44" data-nb-chars="257">Špatně jsem se&nbsp;ti&nbsp;odvděčil, Alberte, ale ty&nbsp;mi&nbsp;odpustíš. Porušil jsem mír tvého domu, našil jsem nedůvěry mezi vás. Buď sbohem, udělám všemu konec, kéž bych vám svou smrtí vykoupil štěstí! Alberte, Alberte! Učiň ji&nbsp;šťastnou! A&nbsp;tak ruka Páně budiž nad tebou!</span></p>
          <hr>
          <p class="chunk" data-nb-ref-number="209" data-nb-words="82" data-nb-chars="485"><span class="idea" data-nb-ref-number="208" id="idea208" data-nb-words="82" data-nb-chars="485">Hrabal se&nbsp;toho večera ještě mnoho ve&nbsp;svých papírech, mnoho jich roztrhal a&nbsp;hodil do&nbsp;kamen. Zapečetil několik balíčků s&nbsp;adresou na&nbsp;Viléma. Obsahovaly drobné články a&nbsp;úryvkovité myšlenky: leccos z&nbsp;toho jsem viděl. O&nbsp;desáté dal přiložit do&nbsp;kamen a&nbsp;přinést džbánek vína; pak poslal sluhu spát (jeho komora stejně jako ložnice domácích byla právě na&nbsp;opačném konci domu). Chlapec ulehl v&nbsp;šatech, aby časně zrána byl při ruce; neboť pán mu&nbsp;řekl, že&nbsp;poštovní koně budou před domem před šestou.</span></p>
          <h2 id="ponbspjedenácté" class="chunk" data-nb-ref-number="210" data-nb-words="2" data-nb-chars="12"><span class="idea" data-nb-ref-number="209" id="idea209" data-nb-words="2" data-nb-chars="12">Po&nbsp;jedenácté</span></h2>
          <p class="chunk" data-nb-ref-number="211" data-nb-words="23" data-nb-chars="132"><span class="idea" data-nb-ref-number="210" id="idea210" data-nb-words="23" data-nb-chars="132">Všechno je&nbsp;tak tiché kolem mne. A&nbsp;má&nbsp;duše tak klidná. Děkuji ti, Bože, jenž těmto posledním okamžikům dáváš tolik vroucnosti a&nbsp;síly.</span></p>
          <p class="chunk" data-nb-ref-number="212" data-nb-words="98" data-nb-chars="598"><span class="idea" data-nb-ref-number="211" id="idea211" data-nb-words="98" data-nb-chars="598">Přistupuji k&nbsp;oknu, má&nbsp;drahá, a&nbsp;vidím, vidím ještě bouřlivě plynoucími mračny několik hvězd věčného nebe! Ne, nespadnete! Věčný duch vás nese na&nbsp;svém srdci, tak jako mne. Viděl jsem oj&nbsp;Velkého vozu, svého zamilovaného souhvězdí. Když jsem v&nbsp;noci od&nbsp;tebe odcházel a&nbsp;vystupoval z&nbsp;vrat, stával právě naproti mně. Jak opojeně jsem často naň hleděl! Kolikrát jsem jej zvednutím ruky učinil znamením, ba&nbsp;svatým mezníkem přítomného blaženství, a&nbsp;ještě — - Ó, Lotto, co&nbsp;by&nbsp;mi&nbsp;tebe nepřipomínalo? Což nejsi kolem mne a&nbsp;nepřivlastnil jsem si&nbsp;hladově jako dítě všelijaké maličkosti, jichž ses dotkla, ty&nbsp;svatá?</span></p>
          <p class="chunk" data-nb-ref-number="213" data-nb-words="29" data-nb-chars="169"><span class="idea" data-nb-ref-number="212" id="idea212" data-nb-words="29" data-nb-chars="169">Milá silueto! Odkazuju ji&nbsp;zase tobě a&nbsp;prosím tě, abys ji&nbsp;ctila. Tisíc, tisíc polibků jsem jí&nbsp;vtiskl, tisíckrát jí&nbsp;zamával na&nbsp;pozdrav, když jsem vycházel anebo se&nbsp;vracel.</span></p>
          <p class="chunk" data-nb-ref-number="214" data-nb-words="73" data-nb-chars="434"><span class="idea" data-nb-ref-number="213" id="idea213" data-nb-words="73" data-nb-chars="434">Lístečkem jsem poprosil tvého otce, aby ochránil mou mrtvolu. Na&nbsp;hřbitově jsou dvě lípy, vzadu v&nbsp;rohu směrem k&nbsp;polím; tam chci odpočívat. Může to&nbsp;udělat a&nbsp;pro přítele to&nbsp;udělá. Popros ho&nbsp;také. Nemohu chtít na&nbsp;zbožných křesťanech, aby svá těla uložili vedle ubohého nešťastníka. Ach, přál bych si, abyste mě&nbsp;pohřbili u&nbsp;cesty anebo v&nbsp;pouštěném údolí, aby kněz a&nbsp;levita, křižujíce se, minuli výmluvný kámen a&nbsp;jenom samaritán uronil slzu.</span></p>
          <p class="chunk" data-nb-ref-number="215" data-nb-words="43" data-nb-chars="260"><span class="idea" data-nb-ref-number="214" id="idea214" data-nb-words="43" data-nb-chars="260">Zde, Lotto! Bez hrůzy chápu se&nbsp;studeného, strašného kalichu, z&nbsp;něhož se&nbsp;napiji smrtelného opojení. Tys mi&nbsp;jej podala a&nbsp;neotálím. Vše, vše – tak jsou naplněny všechny naděje a&nbsp;všechna přání mého života! Tak chladně, tak neoblomně zabušit do&nbsp;železné brány smrti!</span></p>
          <p class="chunk" data-nb-ref-number="216" data-nb-words="54" data-nb-chars="325"><span class="idea" data-nb-ref-number="215" id="idea215" data-nb-words="54" data-nb-chars="325">Kéž by&nbsp;se&nbsp;mi&nbsp;bylo dostalo toho štěstí, abych umřel pro tebe, Lotto, abych se&nbsp;směl obětovat pro tebe. Statečně, radostně bych umíral, kdybych mohl znovu vybudovat klid a&nbsp;krásu tvého života; ale ach, jen několika málo hrdinům je&nbsp;dáno prolévat krev pro ty, které milují, a&nbsp;vlastní smrtí nový, stonásobný život roznítit přátelům.</span></p>
          <p class="chunk" data-nb-ref-number="217" data-nb-words="112" data-nb-chars="617"><span class="idea" data-nb-ref-number="216" id="idea216" data-nb-words="112" data-nb-chars="617">V&nbsp;těchto šatech, Lotto, chci být pohřben. Ty&nbsp;ses jich dotkla, tys je&nbsp;posvětila. Též o&nbsp;to&nbsp;jsem tvého otce poprosil. Má&nbsp;duše se&nbsp;vznáší nad rakví. Ať&nbsp;mě, prosím, nešacují! Tato bledě červená stuha, kterous měla na&nbsp;ňadrech, když jsem tě&nbsp;poprvé našel mezi tvými dětmi! Ó, poceluj je&nbsp;tisíckrát a&nbsp;vypravuj jim osud jejich nešťastného přítele. Miláčkové, hemží se&nbsp;kolem mne. Ach, jak jsem se&nbsp;k&nbsp;tobě přimknul! Jak jsem se&nbsp;tě&nbsp;nedovedl spustit od&nbsp;prvého okamžiku! Tato stuha budiž pohřbena se&nbsp;mnou. Dalas mi&nbsp;ji&nbsp;k&nbsp;narozeninám! Jak jsem to&nbsp;všecko hltal! – Ach, netušil jsem, že&nbsp;mě&nbsp;cesta povede sem! – – Utiš se, prosím, utiš se! –</span></p>
          <p class="chunk" data-nb-ref-number="218" data-nb-words="13" data-nb-chars="75"><span class="idea" data-nb-ref-number="217" id="idea217" data-nb-words="13" data-nb-chars="75">Jsou nabity – odbíjí dvanáctá! – Budiž tedy – Lotto! Lotto, sbohem! Sbohem!</span></p>
          <hr>
          <p class="chunk" data-nb-ref-number="219" data-nb-words="13" data-nb-chars="75"><span class="idea" data-nb-ref-number="218" id="idea218" data-nb-words="13" data-nb-chars="75">Soused viděl záblesk a&nbsp;slyšel ránu; když se&nbsp;však nic nehýbalo, nedbal toho.</span></p>
          <p class="chunk" data-nb-ref-number="220" data-nb-words="58" data-nb-chars="336"><span class="idea" data-nb-ref-number="219" id="idea219" data-nb-words="58" data-nb-chars="336">Zrána o&nbsp;šesté vstoupí sluha se&nbsp;světlem a&nbsp;vidí svého pána na&nbsp;zemi a&nbsp;pistoli a&nbsp;krev. Volá ho, zalomcuje jím: žádná odpověď; už&nbsp;jen chroptí. Běží pro lékaře a&nbsp;k&nbsp;Albertovi. Lotta slyší zařinčení zvonku, mráz ji&nbsp;celou roztřese. Vzbudí muže, vstanou; sluha vzlykaje a&nbsp;koktaje ze&nbsp;sebe vypraví zprávu. Lotta se&nbsp;v&nbsp;mdlobách zhroutí před Albertem.</span></p>
          <p class="chunk" data-nb-ref-number="221" data-nb-words="41" data-nb-chars="231"><span class="idea" data-nb-ref-number="220" id="idea220" data-nb-words="41" data-nb-chars="231">Když doktor přišel k&nbsp;nešťastníkovi, viděl, že&nbsp;mu&nbsp;na&nbsp;zemi už&nbsp;není pomoci: Tep ještě bil, ale údy byly vesměs ochrnuty. Nad pravým okem se&nbsp;střelil do&nbsp;čela; mozek vyhřezl. Pustili mu&nbsp;ještě pro všechno žilou: krev tekla a&nbsp;dosud dýchal.</span></p>
          <p class="chunk" data-nb-ref-number="222" data-nb-words="39" data-nb-chars="224"><span class="idea" data-nb-ref-number="221" id="idea221" data-nb-words="39" data-nb-chars="224">Z&nbsp;krve na&nbsp;opěradle usoudili, že&nbsp;to&nbsp;provedl sedě u&nbsp;psacího stolu. Pak se&nbsp;svezl dolů a&nbsp;křečovitě sebou smýkal kolem židle. Ležel směrem k&nbsp;oknu, naprosto bezvládně na&nbsp;znaku, dokonale oděn, obut, v&nbsp;modrém fraku se&nbsp;žlutou vestou.</span></p>
          <p class="chunk" data-nb-ref-number="223" data-nb-words="33" data-nb-chars="221"><span class="idea" data-nb-ref-number="222" id="idea222" data-nb-words="33" data-nb-chars="221">Dům, sousedství, ba&nbsp;celé město bylo vzhůru. Albert vstoupil. Uložili Werthera na&nbsp;postel, ovázali mu&nbsp;čelo. Jeho tvář už&nbsp;byla mrtvolná. Údem nepohnul. Plíce ještě strašlivě chroptěly, hned slabě, hned silněji: čekali konec.</span></p>
          <p class="chunk" data-nb-ref-number="224" data-nb-words="11" data-nb-chars="78"><span class="idea" data-nb-ref-number="223" id="idea223" data-nb-words="11" data-nb-chars="78">Vína byla upita jediná sklenka. Na&nbsp;pultu ležela rozevřena „Emilie Galottiová“.</span></p>
          <p class="chunk" data-nb-ref-number="225" data-nb-words="8" data-nb-chars="49"><span class="idea" data-nb-ref-number="224" id="idea224" data-nb-words="8" data-nb-chars="49">O&nbsp;Albertově hrůze, o&nbsp;Lottině bídě raději pomlčím.</span></p>
          <p class="chunk" data-nb-ref-number="226" data-nb-words="98" data-nb-chars="577"><span class="idea" data-nb-ref-number="225" id="idea225" data-nb-words="98" data-nb-chars="577">Lottin otec přicválal, jakmile uslyšel, co&nbsp;se&nbsp;stalo. Zulíbal umírajícího; hořce plakal. Jeho nejstarší synové přišli brzy po&nbsp;něm pěšky. Klesli před postelí s&nbsp;výrazem nesmírného hoře, líbali ho&nbsp;na&nbsp;ruce a&nbsp;na&nbsp;ústa. A&nbsp;nejstarší, kterého vždy měl nejvíc rád, přisál se&nbsp;mu&nbsp;ke&nbsp;rtům, až&nbsp;skonal, a&nbsp;chlapce násilím odtrhli. Umřel v&nbsp;pravé poledne. Přítomnost správcova a&nbsp;jeho opatření zabránily shluku. V&nbsp;noci, k&nbsp;jedenácté, dal ho&nbsp;pohřbít na&nbsp;místě, které si&nbsp;vyvolil. Otec a&nbsp;synové šli za&nbsp;mrtvým. Albert k&nbsp;tomu neměl sil. Báli se&nbsp;o&nbsp;Lottin život. Řemeslníci ho&nbsp;nesli. Za&nbsp;rakví nebylo kněze.</span></p>
        </section>
        <section class="footnotes" role="doc-endnotes">
          <hr>
          <ol>
            <li id="fn:1" role="doc-endnote" class="chunk" data-nb-ref-number="227" data-nb-words="40" data-nb-chars="234"><span class="idea" data-nb-ref-number="226" id="idea226" data-nb-words="40" data-nb-chars="234"><p>Z&nbsp;úcty k&nbsp;tomuto výbornému muži byl tento dopis a&nbsp;ještě jeden, o&nbsp;němž je&nbsp;později zmínka, z&nbsp;této sbírky vypuštěn, protože se&nbsp;nám nezdálo, že&nbsp;by&nbsp;taková smělost byla omluvitelná, byť i&nbsp;byla veřejnost sebevděčnější za&nbsp;jejich uveřejnění. <a href="#fnref:1" class="footnote-backref" role="doc-backlink">↩︎</a></p></span></li>
            <li id="fn:2" role="doc-endnote" class="chunk" data-nb-ref-number="228" data-nb-words="4" data-nb-chars="25"><span class="idea" data-nb-ref-number="227" id="idea227" data-nb-words="4" data-nb-chars="25"><p>Mimochodem. <em>Pozn. red</em>. <a href="#fnref:2" class="footnote-backref" role="doc-backlink">↩︎</a></p></span></li>
            <li id="fn:3" role="doc-endnote" class="chunk" data-nb-ref-number="229" data-nb-words="4" data-nb-chars="20"><span class="idea" data-nb-ref-number="228" id="idea228" data-nb-words="4" data-nb-chars="20"><p>Pocty. <em>Pozn. red</em>. <a href="#fnref:3" class="footnote-backref" role="doc-backlink">↩︎</a></p></span></li>
          </ol>
        </section>
        <a id="chapter-end"></a>
        <nav class="end-nav">
          <ul>
            <li><a href="./index.html#" rel="index">Titulní strana</a></li>
            <li><a href="./utrpeni_mladeho_werthera_010.html#chunk1" rel="next">Následující kapitola →</a></li>
          </ul>
        </nav>
      </main>
    </div>
    <script type="text/javascript" src="./scripts/bundle.js" integrity="sha256-vfjOb68TYKwydbA6VoqNahs+Oae7h/iRCJb/5YZHc8w="></script>
  </body>
</html>